[
  {
    "text": "उद्धवगीता"
  },
  {
    "text": "श्रीराधाकृष्णाभ्यां नमः ।\nश्रीमद्भागवतपुराणम् ।\nएकादशः स्कन्धः । उद्धव गीता ।\nअथ प्रथमोऽध्यायः ।\nश्रीबादरायणिः उवाच ।\nकृत्वा दैत्यवधं कृष्णः सरमः यदुभिः वृतः ।\nभुवः अवतारवत् भारं जविष्ठन् जनयन् कलिम् ॥ १॥"
  },
  {
    "text": "ये कोपिताः सुबहु पाण्डुसुताः सपत्नैः\n      दुर्द्यूतहेलनकचग्रहण आदिभिः तान् ।\nकृत्वा निमित्तम् इतर इतरतः समेतान्\n      हत्वा नृपान् निरहरत् क्षितिभारम् ईशः ॥ २॥"
  },
  {
    "text": "भूभारराजपृतना यदुभिः निरस्य\n      गुप्तैः स्वबाहुभिः अचिन्तयत् अप्रमेयः ।\nमन्ये अवनेः ननु गतः अपि अगतं हि भारम्\n      यत् यादवं कुलम् अहो हि अविषह्यम् आस्ते ॥ ३॥"
  },
  {
    "text": "न एव अन्यतः परिभवः अस्य भवेत् कथञ्चित्\n      मत् संश्रयस्य विभव उन्नहन् अस्य नित्यम् ।\nअन्तःकलिम् यदुकुलस्य विध्हाय वेणुः\n      तम्बस्य वह्निम् इव शान्तिम् उपैमि धाम ॥ ४॥"
  },
  {
    "text": "एवं व्यवसितः राजन् सत्यसङ्कल्पः ईश्वरः ।\nशापव्याजेन विप्राणां सञ्जह्वे स्वकुलं विभुः ॥ ५॥"
  },
  {
    "text": "स्वमूर्त्या लोकलावण्यनिर्मुक्त्या लोचनं नृणाम् ।\nगीर्भिः ताः स्मरतां चित्तं पदैः तान् ईक्षतां क्रिया ॥ ६॥"
  },
  {
    "text": "आच्छिद्य कीर्तिं सुश्लोकां वितत्य हि अञ्जसा नु कौ ।\nतमः अनया तरिष्यन्ति इति अगात् स्वं पदम् ईश्वरः ॥ ७॥"
  },
  {
    "text": "राजा उवाच ।\nब्रह्मण्यानां वदान्यानां नित्यं वृद्धौपसेविनाम् ।\nविप्रशापः कथम् अभूत् वृष्णीनां कृष्णचेतसाम् ॥ ८॥"
  },
  {
    "text": "यत् निमित्तः सः वै शापः यादृशः द्विजसत्तम ।\nकथम् एकात्मनां भेदः एतत् सर्वं वदस्व मे ॥ ९॥"
  },
  {
    "text": "श्रीशुकः उवाच ।\nबिभ्रत् वपुः सकलसुन्दरसंनिवेशम्\n      कर्माचरन् भुवि सुमङ्गलम् आप्तकामः ।\nआस्थाय धाम रममाणः उदारकीर्तिः\n     संहर्तुम् ऐच्छत कुलं स्थितकृत्यशेषः ॥ १०॥"
  },
  {
    "text": "कर्माणि पुण्यनिवहानि सुमङ्गलानि\n     गायत् जगत् कलिमलापहराणि कृत्वा ।\nकाल आत्मना निवसता यदुदेवगेहे\n     पिण्डारकं समगमन् मुनयः निसृष्टाः ॥ ११॥"
  },
  {
    "text": "विश्वामित्रः असितः कण्वः दुर्वासाः भृगुः अङ्गिराः ।\nकश्यपः वामदेवः अत्रिः वसिष्ठः नारद आदयः ॥ १२॥"
  },
  {
    "text": "क्रीडन्तः तान् उपव्रज्य कुमाराः यदुनन्दनाः ।\nउपसङ्गृह्य पप्रच्छुः अविनीता विनीतवत् ॥ १३॥"
  },
  {
    "text": "ते वेषयित्वा स्त्रीवेषैः साम्बं जाम्बवतीसुतम् ।\nएषा पृच्छति वः विप्राः अन्तर्वत् न्यसित ईक्षणा ॥ १४॥"
  },
  {
    "text": "प्रष्टुं विलज्जति साक्षात् प्रब्रूत अमोघदर्शनाः ।\nप्रसोष्यन्ति पुत्रकामा किंस्वित् सञ्जनयिष्यति ॥ १५॥"
  },
  {
    "text": "एवं प्रलब्ध्वा मुनयः तान् ऊचुः कुपिता नृप ।\nजनयिष्यति वः मन्दाः मुसलं कुलनाशनम् ॥ १६॥"
  },
  {
    "text": "तत् श‍ृत्वा ते अतिसन्त्रस्ताः विमुच्य सहसोदरम् ।\nसाम्बस्य ददृशुः तस्मिन् मुसलं खलु अयस्मयम् ॥ १७॥"
  },
  {
    "text": "किं कृतं मन्दभाग्यैः किं वदिष्यन्ति नः जनाः ।\nइति विह्वलिताः गेहान् आदाय मुसलं ययुः ॥ १८॥"
  },
  {
    "text": "तत् च उपनीय सदसि परिम्लानमुखश्रियः ।\nराज्ञः आवेदयान् चक्रुः सर्वयादवसंनिधौ ॥ १९॥"
  },
  {
    "text": "श्रुत्वा अमोघं विप्रशापं दृष्ट्वा च मुसलं नृप ।\nविस्मिताः भयसन्त्रस्ताः बभूवुः द्वारकौकसः ॥ २०॥"
  },
  {
    "text": "तत् चूर्णयित्वा मुसलं यदुराजः सः आहुकः ।\nसमुद्रसलिले प्रास्यत् लोहं च अस्य अवशेषितम् ॥ २१॥"
  },
  {
    "text": "कश्चित् मत्स्यः अग्रसीत् लोहं चूर्णानि तरलैः ततः ।\nउह्यमानानि वेलायां लग्नानि आसन् किल ऐरिकाः ॥ २२॥"
  },
  {
    "text": "मत्स्यः गृहीतः मत्स्यघ्नैः जालेन अन्यैः सह अर्णवे ।\nतस्य उदरगतं लोहं सः शल्ये लुब्धकः अकरोत् ॥ २३॥"
  },
  {
    "text": "भगवान् ज्ञातसर्वार्थः ईश्वरः अपि तदन्यथा ।\nकर्तुं न ऐच्छत् विप्रशापं कालरूपी अन्वमोदत ॥ २४॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे विप्रशापो नाम प्रथमोऽध्यायः ॥ १॥"
  },
  {
    "text": "अथ द्वितीयोऽध्यायः ।\nश्रीशुकः उवाच ।\nगोविन्दभुजगुप्तायां द्वारवत्यां कुरूद्वह ।\nअवात्सीत् नारदः अभीक्ष्णं कृष्णौपासनलालसः ॥ १॥"
  },
  {
    "text": "को नु राजन् इन्द्रियवान् मुकुन्दचरणाम्बुजम् ।\nन भजेत् सर्वतः मृत्युः उपास्यम् अमरौत्तमैः ॥ २॥"
  },
  {
    "text": "तम् एकदा देवर्षिं वसुदेवः गृह  आगतम् ।\nअर्चितं सुखम् आसीनम् अभिवाद्य इदम् अब्रवीत् ॥ ३॥"
  },
  {
    "text": "वसुदेवः उवाच ।\nभगवन् भवतः यात्रा स्वस्तये सर्वदेहिनाम् ।\nकृपणानां यथा पित्रोः उत्तमश्लोकवर्त्मनाम् ॥ ४॥"
  },
  {
    "text": "भूतानां देवचरितं दुःखाय च सुखाय च ।\nसुखाय एव हि साधूनां त्वादृशाम् अच्युत आत्मनाम् ॥ ५॥"
  },
  {
    "text": "भजन्ति ये यथा देवान् देवाः अपि तथा एव तान् ।\nछाया इव कर्मसचिवाः साधवः दीनवत्सलाः ॥ ६॥"
  },
  {
    "text": "ब्रह्मन् तथा अपि पृच्छामः धर्मान् भागवतान् तव ।\nयान् श्रुत्वा श्रद्धया मर्त्यः मुच्यते सर्वतः भयात् ॥ ७॥"
  },
  {
    "text": "अहं किल पुरा अनन्तं प्रजार्थः भुवि मुक्तिदम् ।\nअपूजयं न मोक्षाय मोहितः देवमायया ॥ ८॥"
  },
  {
    "text": "यया विचित्रव्यसनात् भवद्भिः विश्वतः भयात् ।\nमुच्येम हि अञ्जसा एव अद्धा तथा नः शाधि सुव्रत ॥ ९॥"
  },
  {
    "text": "श्रीशुकः उवाच ।\nराजन् एवं कृतप्रश्नः वसुदेवेन धीमता ।\nप्रीतः तम् आह देवर्षिः हरेः संस्मारितः गुणैः ॥ १०॥"
  },
  {
    "text": "नारदः उवाच ।\nसम्यक् एतत् व्यवसितं भवता सात्वतर्षभ ।\nयत् पृच्छसे भागवतान् धर्मान् त्वं विश्वभावनान् ॥"
  },
  {
    "text": "११॥"
  },
  {
    "text": "श्रुतः अनुपठितः ध्यातः आदृतः वा अनुमोदितः ।\nसद्यः पुनाति सद्धर्मः देवविश्वद्रुहः अपि ॥ १२॥"
  },
  {
    "text": "त्वया परमकल्याणः पुण्यश्रवणकीर्तनः ।\nस्मारितः भगवान् अद्य देवः नारायणः मम ॥ १३॥"
  },
  {
    "text": "अत्र अपि उदाहरन्ति इमम् इतिहासं पुरातनम् ।\nआर्षभाणां च संवादं विदेहस्य महात्मनः ॥ १४॥"
  },
  {
    "text": "प्रियव्रतः नाम सुतः मनोः स्वायम्भुवस्य यः ।\nतस्य अग्नीध्रः ततः नाभिः ऋषभः तत् सुतः स्मृतः ॥ १५॥"
  },
  {
    "text": "तम् आहुः वासुदेवांशं मोक्षधर्मविवक्षया ।\nअवतीर्णं सुतशतं तस्य आसीत् वेदपारगम् ॥ १६॥"
  },
  {
    "text": "तेषां वै भरतः ज्येष्ठः नारायणपरायणः ।\nविख्यातं वर्षम् एतत् यत् नाम्ना भारतम् अद्भुतम् ॥ १७॥"
  },
  {
    "text": "सः भुक्तभोगां त्यक्त्वा इमां निर्गतः तपसा हरिम् ।\nउपासीनः तत् पदवीं लेभे वै जन्मभिः त्रिभिः ॥ १८॥"
  },
  {
    "text": "तेषां नव नवद्वीपपतयः अस्य समन्ततः ।\nकर्मतन्त्रप्रणेतारः एकाशीतिः द्विजातयः ॥ १९॥"
  },
  {
    "text": "नव अभवन् महाभागाः मुनयः हि अर्थशंसिनः ।\nश्रमणाः वातः अशनाः आत्मविद्याविशारदाः ॥ २०॥"
  },
  {
    "text": "कविः हरिः अन्तरिक्षः प्रबुद्धः पिप्पलायनः ।\nआविर्होत्रः अथ द्रुमिलः चमसः करभाजनः ॥ २१॥"
  },
  {
    "text": "एते वै भगवद्रूपं विश्वं सदसद् आत्मकम् ।\nआत्मनः अव्यतिरेकेण पश्यन्तः व्यचरत् महीम् ॥ २२॥"
  },
  {
    "text": "अव्याहत इष्टगतयाः सुरसिद्धसिद्धसाध्य\n       गन्धर्वयक्षनरकिन्नरनागलोकान् ।\nमुक्ताः चरन्ति मुनिचारणभूतनाथ\n       विद्याधरद्विजगवां भुवनानि कामम् ॥ २३॥"
  },
  {
    "text": "तः एकदा निमेः सत्रम् उपजग्मुः यत् ऋच्छया ।\nवितायमानम् ऋषिभिः अजनाभे महात्मनः ॥ २४॥"
  },
  {
    "text": "तान् दृष्ट्वा सूर्यसङ्काशान् महाभगवतान् नृपः ।\nयजमानः अग्नयः विप्राः सर्वः एव उपतस्थिरे ॥ २५॥"
  },
  {
    "text": "विदेहः तान् अभिप्रेत्य नारायणपरायणान् ।\nप्रीतः सम्पूजयान् चक्रे आसनस्थान् यथा अर्हतः ॥ २६॥"
  },
  {
    "text": "तान् रोचमानान् स्वरुचा ब्रह्मपुत्रौपमान् नव ।\nपप्रच्छ परमप्रीतः प्रश्रय अवनतः नृपः ॥ २७॥"
  },
  {
    "text": "विदेहः उवाच ।\nमन्ये भगवतः साक्षात् पार्षदान् वः मधुद्विषः ।\nविष्णोः भूतानि लोकानां पावनाय चरन्ति हि ॥ २८॥"
  },
  {
    "text": "दुर्लभः मानुषः देहः देहिनां क्षणभङ्गुरः ।\nतत्र अपि दुर्लभं मन्ये वैकुण्ठप्रियदर्शनम् ॥ २९॥"
  },
  {
    "text": "अतः आत्यन्तिकं कहेमं पृच्छामः भवतः अनघाः ।\nसंसारे अस्मिन् क्षणार्धः अपि सत्सङ्गः शेवधिः नृणाम् ॥"
  },
  {
    "text": "३०॥"
  },
  {
    "text": "धर्मान् भागवतान् ब्रूत यदि नः श्रुतये क्षमम् ।\nयैः प्रसन्नः प्रपन्नाय दास्यति आत्मानम् अपि अजः ॥ ३१॥"
  },
  {
    "text": "श्रीनारदः उवाच ।\nएवं ते निमिना पृष्टा वसुदेव महत्तमाः ।\nप्रतिपूज्य अब्रुवन् प्रीत्या ससदसि ऋत्विजं नृपम् ॥ ३२॥"
  },
  {
    "text": "कविः उवाच ।\nमन्ये अकुतश्चित् भयम् अच्युतस्य\n     पादाम्बुजौपासनम् अत्र नित्यम् ।\nउद्विग्नबुद्धेः असत् आत्मभावात्\n     विश्वात्मना यत्र निवर्तते भीः ॥ ३३॥"
  },
  {
    "text": "ये वै भगवता प्रोक्ताः उपायाः हि आत्मलब्धये ।\nअञ्जः पुंसाम् अविदुषां विद्धि भागवतान् हि तान् ॥ ३४॥"
  },
  {
    "text": "यान् आस्थाय नरः राजन् न प्रमाद्येत कर्हिचित् ।\nधावन् निमील्य वा नेत्रे न स्खलेन पतेत् इह ॥ ३५॥"
  },
  {
    "text": "कायेन वाचा मनसा इन्द्रियैः वा\n     बुद्ध्या आत्मना वा अनुसृतस्वभावात् ।\nकरोति यत् यत् सकलं परस्मै\n     नारायणाय इति समर्पयेत् तत् ॥ ३६॥"
  },
  {
    "text": "भयं द्वितीयाभिनिवेशतः स्यात्\n     ईशात् अपेतस्य विपर्ययः अस्मृतिः ।\nतत् मायया अतः बुधः आभजेत् तं\n     भक्त्या एक ईशं गुरुदेवतात्मा ॥ ३७।\nअविद्यमानः अपि अवभाति हि द्वयोः\n     ध्यातुः धिया स्वप्नमनोरथौ यथा ।\nतत् कर्मसङ्कल्पविकल्पकं मनः\n     बुधः निरुन्ध्यात् अभयं ततः स्यात् ॥ ३८॥"
  },
  {
    "text": "श्रुण्वन् सुभद्राणि रथाङ्गपाणेः\n     जन्मानि कर्माणि च यानि लोके ।\nगीतानि नामानि तत् अर्थकानि\n     गायन् विलज्जः विचरेत् असङ्गः ॥ ३९॥"
  },
  {
    "text": "एवं व्रतः स्वप्रियनामकीर्त्या\n     जातानुरागः द्रुतचित्तः उच्चैः ।\nहसति अथः रोदिति रौति गायति\n     उन्मादवत् नृत्यति लोकबाह्यः ॥ ४०॥"
  },
  {
    "text": "खं वायुम् अग्निं सलिलं महीं च\n     ज्योतींषि सत्त्वानि दिशः द्रुमादीन् ।\nसरित् समुद्रान् च हरेः शरीरं\n     यत्किञ्च भूतं प्रणमेत् अनन्यः ॥ ४१॥"
  },
  {
    "text": "भक्तिः परेश अनुभवः विरक्तिः\n     अन्यत्र एष त्रिकः एककालः ।\nप्रपद्यमानस्य यथा अश्नतः स्युः\n     तुष्टिः पुष्टिः क्षुत् अपायः अनुघासम् ॥ ४२॥"
  },
  {
    "text": "इति अच्युत अङ्घ्रिं भजतः अनुवृत्त्या\n     भक्तिः विरक्तिः भगवत् प्रबोधः ।\nभवन्ति वै भागवतस्य राजन्\n     ततः परां शान्तिम् उपैति साक्षात् ॥ ४३॥"
  },
  {
    "text": "राजा उवाच ।\nअथ भागवतं ब्रूत यत् धर्मः यादृशः नृणाम् ।\nयथा चरति यत् ब्रूते यैः लिङ्गैः भगवत् प्रियः ॥ ४४॥"
  },
  {
    "text": "हरिः उवाच ।\nसर्वभूतेषु यः पश्येत् भगवत् भाव आत्मनः ।\nभूतानि भागवति आत्मनि एष भागवतौत्तमः ॥ ४५॥"
  },
  {
    "text": "ईश्वरे तत् अधीनेषु बालिशेषु द्विषत्सु च ।\nप्रेममैत्रीकृपाउपेक्षा यः करोति स मध्यमः ॥ ४६॥"
  },
  {
    "text": "अर्चायाम् एव हरये पूजां यः श्रद्धया ईहते ।\nन तत् भक्तेषु च अन्येषु सः भक्तः प्राकृतः स्मृतः ॥"
  },
  {
    "text": "४७॥"
  },
  {
    "text": "गृहीत्वा अपि इन्द्रियैः अर्थान्यः न द्वेष्टि न हृष्यति ।\nविष्णोः मायाम् इदं पश्यन् सः वै भागवत उत्तमः ॥ ४८॥"
  },
  {
    "text": "देहैन्द्रियप्राणमनःधियां यः\n     जन्मापिअयक्षुत् भयतर्षकृच्छ्रैः ।\nसंसारधर्मैः अविमुह्यमानः\n     स्मृत्या हरेः भागवतप्रधानः ॥ ४९॥"
  },
  {
    "text": "न कामकर्मबीजानां यस्य चेतसि सम्भवः ।\nवासुदेवएकनिलयः सः वै भागवत उत्तमः ॥ ५०॥"
  },
  {
    "text": "न यस्य जन्मकर्मभ्यां न वर्णाश्रमजातिभिः ।\nसज्जते अस्मिन् अहम्भावः देहे वै सः हरेः प्रियः ॥ ५१॥"
  },
  {
    "text": "न यस्य स्वः परः इति वित्तेषु आत्मनि वा भिदा ।\nसर्वभूतसमः शान्तः सः वौ भागवत उत्तमः ॥ ५२॥"
  },
  {
    "text": "त्रिभुवनविभवहेतवे अपि अकुण्ठस्मृतिः\n     अजितात्मसुरादिभिः विमृग्यात् ।\nन चलति भगवत् पद अरविन्दात्\n     लवनिमिष अर्धम् अपि यः सः वैष्णव अग्र्यः ॥ ५३॥"
  },
  {
    "text": "भगवतः उरुविक्रम अङ्घ्रिशाखा\n     नखमणिचन्द्रिकया निरस्ततापे ।\nहृदि कथम् उपसीदतां पुनः सः\n     प्रभवति चन्द्रः इव उदिते अर्कतापः ॥ ५४॥"
  },
  {
    "text": "विसृजति हृदयं न यस्य साक्षात्\n     हरिः अवश अभिहितः अपि अघौघनाशः ।\nप्रणयः अशनया धृत अङ्घ्रिपद्मः\n     सः भवति भागवतप्रधानः उक्तः ॥ ५५॥"
  },
  {
    "text": "इति श्रीमत् भागवते महापुराणे पारमहंस्यां\nसंहितायां एकादशस्कन्धे निमिजायन्तसंवादे द्वितीयः\nअध्यायः ॥ २॥"
  },
  {
    "text": "अथ तृतीयोऽध्यायः ।\nपरस्य विष्णोः ईशस्य मायिनाम अपि मोहिनीम् ।\nमायां वेदितुम् इच्छामः भगवन्तः ब्रुवन्तु नः ॥ १॥"
  },
  {
    "text": "न अनुतृप्ये जुषन् युष्मत् वचः हरिकथा अमृतम् ।\nसंसारतापनिःतप्तः मर्त्यः तत् ताप भेषजम् ॥ २॥"
  },
  {
    "text": "अन्तरिक्षः उवाच ।\nएभिः भूतानि भूतात्मा महाभूतैः महाभुज ।\nससर्जोत् च अवचानि आद्यः स्वमात्रप्रसिद्धये ॥ ३॥"
  },
  {
    "text": "एवं सृष्टानि भूतानि प्रविष्टः पञ्चधातुभिः ।\nएकधा दशधा आत्मानं विभजन् जुषते गुणान् ॥ ४॥"
  },
  {
    "text": "गुणैः गुणान् सः भुञ्जानः आत्मप्रद्योदितैः प्रभुः ।\nमन्यमानः इदं सृष्टम् आत्मानम् इह सज्जते ॥ ५॥"
  },
  {
    "text": "कर्माणि कर्मभिः कुर्वन् सनिमित्तानि देहभृत् ।\nतत् तत् कर्मफलं गृह्णन् भ्रमति इह सुखैतरम् ॥ ६॥"
  },
  {
    "text": "इत्थं कर्मगतीः गच्छन् बह्वभद्रवहाः पुमान् ।\nआभूतसम्प्लवात् सर्गप्रलयौ अश्नुते अवशः ॥ ७॥"
  },
  {
    "text": "धातु उपप्लवः आसन्ने व्यक्तं द्रव्यगुणात्मकम् ।\nअनादिनिधनः कालः हि अव्यक्ताय अपकर्षति ॥ ८॥"
  },
  {
    "text": "शतवर्षाः हि अनावृष्टिः भविष्यति उल्बणा भुवि ।\nतत् काल उपचित उष्ण अर्कः लोकान् त्रीन् प्रतपिष्यति ॥ ९॥"
  },
  {
    "text": "पातालतलम् आरभ्य सङ्कर्षणमुख अनलः ।\nदहन् ऊर्ध्वशिखः विष्वक् वर्धते वायुना ईरितः ॥ १०॥"
  },
  {
    "text": "सांवर्तकः मेघगणः वर्षति स्म शतं समाः ।\nधाराभिः हस्तिहस्ताभिः लीयते सलिले विराट् ॥ ११॥"
  },
  {
    "text": "ततः विराजम् उत्सृज्य वैराजः पुरुषः नृप ।\nअव्यक्तं विशते सूक्ष्मं निरिन्धनः इव अनलः ॥ १२॥"
  },
  {
    "text": "वायुना हृतगन्धा भूः सलिलत्वाय कल्पते ।\nसलिलं तत् धृतरसं ज्योतिष्ट्वाय उपकल्पते ॥ १३॥"
  },
  {
    "text": "हृतरूपं तु तमसा वायौ ज्योतिः प्रलीयते ।\nहृतस्पर्शः अवकाशेन वायुः नभसि लीयते ।\nकालात्मना हृतगुणं नवः आत्मनि लीयते ॥ १४॥"
  },
  {
    "text": "इन्द्रियाणि मनः बुद्धिः सह वैकारिकैः नृप ।\nप्रविशन्ति हि अहङ्कारं स्वगुणैः अहम् आत्मनि ॥ १५॥"
  },
  {
    "text": "एषा माया भगवतः सर्गस्थिति अन्तकारिणी ।\nत्रिवर्णा वर्णिता अस्माभिः किं भूयः श्रोतुम् इच्छसि ॥ १६॥"
  },
  {
    "text": "राजा उवाच ।\nयथा एताम् ऐश्वरीं मायां दुस्तराम् अकृतात्मभिः ।\nतरन्ति अञ्जः स्थूलधियः महर्षः इदम् उच्यताम्  ॥ १७॥"
  },
  {
    "text": "प्रबुद्धः उवाच ।\nकर्माणि आरभमाणानां दुःखहत्यै सुखाय च ।\nपश्येत् पाकविपर्यासं मिथुनीचारिणां नृणाम् ॥ १८॥"
  },
  {
    "text": "नित्यार्तिदेन वित्तेन दुर्लभेन आत्ममृत्युना ।\nगृह अपत्याप्तपशुभिः का प्रीतिः साधितैः चलैः ॥"
  },
  {
    "text": "१९॥"
  },
  {
    "text": "एवं लोकं परं विद्यात् नश्वरं कर्मनिर्मितम् ।\nसतुल्य अतिशय ध्वंसं यथा मण्डलवर्तिनाम् ॥ २०॥"
  },
  {
    "text": "तस्मात् गुरुं प्रपद्येत जिज्ञासुः श्रेयः उत्तमम् ।\nशाब्दे परे च निष्णातं ब्रह्मणि उपशमाश्रयम् ॥ २१॥"
  },
  {
    "text": "तत्र भागवतान् धर्मान् शिक्षेत् गुरुआत्मदैवतः ।\nअमायया अनुवृत्या यैः तुष्येत् आत्मा आत्मदः हरिः ॥ २२॥"
  },
  {
    "text": "सर्वतः मनसः असङ्गम् आदौ सङ्गं च साधुषु ।\nदयां मैत्रीं प्रश्रयं च भूतेषु अद्धा यथा उचितम् ॥ २३॥"
  },
  {
    "text": "शौचं तपः तितिक्षां च मौनं स्वाध्यायम् आर्जवम् ।\nब्रह्मचर्यं अहिंसां च समत्वं द्वन्द्वसञ्ज्ञयोः ॥ २४॥"
  },
  {
    "text": "सर्वत्र आत्मेश्वर अन्वीक्षां कैवल्यम् अनिकेतताम् ।\nविविक्तचीरवसनं सन्तोषं येन केनचित् ॥ २५॥"
  },
  {
    "text": "श्रद्धां भागवते शास्त्रे अनिन्दाम् अन्यत्र च अपि हि ।\nमनोवाक् कर्मदण्डं च सत्यं शमदमौ अपि ॥ २६॥"
  },
  {
    "text": "श्रवणं कीर्तनं ध्यानं हरेः अद्भुतकर्मणः ।\nजन्मकर्मगुणानां च तदर्थे अखिलचेष्टितम् ॥ २७॥"
  },
  {
    "text": "इष्टं दत्तं तपः जप्तं वृत्तं यत् च आत्मनः प्रियम् ।\nदारान् सुतान् गृहान् प्राणान् यत् परस्मै निवेदनम् ॥ २८॥"
  },
  {
    "text": "एवं कृष्णात्मनाथेषु मनुष्येषु च सौहृदम् ।\nपरिचर्यां च उभयत्र महत्सु नृषु साधुषु ॥ २९॥"
  },
  {
    "text": "परस्पर अनुकथनं पावनं भगवत् यशः ।\nमिथः रतिः मिथः तुष्टिः निवृत्तिः मिथः आत्मनः ॥ ३०॥"
  },
  {
    "text": "स्मरन्तः स्मारयन्तः च मिथः अघौघहरं हरिम् ।\nभक्त्या सञ्जातया भक्त्या बिभ्रति उत्पुलकां तनुम् ॥ ३१॥"
  },
  {
    "text": "क्वचित् रुदन्ति अच्युतचिन्तया क्वचित्\n     हसन्ति नन्दन्ति वदन्ति अलौकिकाः ।\nनृत्यन्ति गायन्ति अनुशीलयन्ति\n     अजं भवन्ति तूष्णीं परम् एत्य निर्वृताः ॥ ३२॥"
  },
  {
    "text": "इति भागवतान् धर्मान् शिक्षन् भक्त्या तदुत्थया ।\nनारायणपरः मायम् अञ्जः तरति दुस्तराम् ॥ ३३॥"
  },
  {
    "text": "राजा उवाच ।\nनारायण अभिधानस्य ब्रह्मणः परमात्मनः ।\nनिष्ठाम् अर्हथ नः वक्तुं यूयं हि ब्रह्मवित्तमाः ॥ ३४॥"
  },
  {
    "text": "पिप्पलायनः उवाच ।\nस्थिति उद्भवप्रलयहेतुः अहेतुः अस्य\n     यत् स्वप्नजागरसुषुप्तिषु सत् बहिः च ।\nदेह इन्द्रियासुहृदयानि चरन्ति येन\n     सञ्जीवितानि तत् अवेहि परं नरेन्द्र ॥ ३५॥"
  },
  {
    "text": "न एतत् मनः विशति वागुत चक्षुः आत्मा\n     प्राणेन्द्रियाणि च यथा अनलम् अर्चिषः स्वाः ।\nशब्दः अपि बोधकनिषेधतया आत्ममूलम्\n     अर्थ उक्तम् आह यदृते न निषेधसिद्धिः ॥ ३६॥"
  },
  {
    "text": "सत्वम् रजः तमः इति त्रिवृदेकम् आदौ\n     सूत्रं महान् अहम् इति प्रवदन्ति जीवम् ।\nज्ञानक्रिया अर्थफलरूपतयोः उशक्ति\n     ब्रह्म एव भाति सत् असत् च तयोः परं यत् ॥ ३७॥"
  },
  {
    "text": "न आत्मा जजान न मरिष्यति न एधते असौ\n     न क्षीयते सवनवित् व्यभिचारिणां हि ।\nसर्वत्र शस्वदनपायि उपलब्धिमात्रं\n     प्राणः यथा इन्द्रियवलेन विकल्पितं सत् ॥ ३८॥"
  },
  {
    "text": "अण्डेषु पेशिषु तरुषु अविनिश्चितेषु\n     प्राणः हि जीवम् उपधावति तत्र तत्र ।\nसन्ने यत् इन्द्रियगणे अहमि च प्रसुप्ते\n     कूटस्थः आशयमृते तत् अनुस्मृतिः नः ॥ ३९॥"
  },
  {
    "text": "यः हि अब्ज नाभ चरण एषणयोः उभक्त्या\n     चेतोमलानि विधमेत् गुणकर्मजानि ।\nतस्मिन् विशुद्धः उपलभ्यतः आत्मतत्त्वम्\n     साक्षात् यथा अमलदृशः सवितृप्रकाशः ॥ ४०॥"
  },
  {
    "text": "कर्मयोगं वदत नः पुरुषः येन संस्कृतः ।\nविधूय इह आशु कर्माणि नैष्कर्म्यं विन्दते परम् ॥ ४१॥"
  },
  {
    "text": "एवं प्रश्नम् ऋषिन् पूर्वम् अपृच्छं पितुः अन्तिके ।\nन अब्रुवन् ब्रह्मणः पुत्राः तत्र कारणम् उच्यताम् ॥ ४२॥"
  },
  {
    "text": "आविर्होत्रः उवाच ।\nकर्म अकर्मविकर्म इति वेदवादः न लौकिकः ।\nवेदस्य च ईश्वरात्मत्वात् तत्र मुह्यन्ति सूरयः ॥ ४३॥"
  },
  {
    "text": "परोक्षवादः वेदः अयं बालानाम् अनुशासनम् ।\nकर्ममोक्षाय कर्माणि विधत्ते हि अगदं यथा ॥ ४४॥"
  },
  {
    "text": "न आचरेत् यः तु वेद उक्तं स्वयम् अज्ञः अजितेन्द्रियः ।\nविकर्मणा हि अधर्मेण मृत्योः मृत्युम् उपैति सः ॥ ४५॥"
  },
  {
    "text": "वेद उक्तम् एव कुर्वाणः निःसङ्गः अर्पितम् ईश्वरे ।\nनैष्कर्म्यां लभते सिद्धिं रोचनार्था फलश्रुतिः ॥ ४६॥"
  },
  {
    "text": "यः आशु हृदयग्रन्थिं निर्जिहीषुः परात्मनः ।\nविधिना उपचरेत् देवं तन्त्र उक्तेन च केशवम् ॥ ४७॥"
  },
  {
    "text": "लब्ध अनुग्रहः आचार्यात् तेन सन्दर्शितागमः ।\nमहापुरुषम् अभ्यर्चेत् मूर्त्या अभिमतया आत्मनः ॥ ४८॥"
  },
  {
    "text": "शुचिः संमुखम् आसीनः प्राणसंयमनादिभिः ।\nपिण्डं विशोध्य संन्यासकृतरक्षः अर्चयेत् हरिम् ॥ ४९॥"
  },
  {
    "text": "अर्चादौ हृदये च अपि यथालब्ध उपचारकैः ।\nद्रव्यक्षितिआत्मलिङ्गानि निष्पाद्य प्रोक्ष्य च आसनम् ॥ ५०॥"
  },
  {
    "text": "पाद्यादीन् उपकल्प्या अथ संनिधाप्य समाहितः ।\nहृत् आदिभिः कृतन्यासः मूलमन्त्रेण च अर्चयेत् ॥ ५१॥"
  },
  {
    "text": "साङ्गोपाङ्गां सपार्षदां तां तां मूर्तिं स्वमन्त्रतः ।\nपाद्य अर्घ्याचमनीयाद्यैः स्नानवासःविभूषणैः ॥ ५२॥"
  },
  {
    "text": "गन्धमाल्याक्षतस्रग्भिः धूपदीपहारकैः ।\nसाङ्गं सम्पूज्य विधिवत् स्तवैः स्तुत्वा नमेत् हरिम् ॥ ५३॥"
  },
  {
    "text": "आत्मां तन्मयं ध्यायन् मूर्तिं सम्पूजयेत् हरेः ।\nशेषाम् आधाय शिरसि स्वधाम्नि उद्वास्य सत्कृतम् ॥ ५४॥"
  },
  {
    "text": "एवम् अग्नि अर्कतोयादौ अतिथौ हृदये च यः ।\nयजति ईश्वरम् आत्मानम् अचिरात् मुच्यते हि सः ॥ ५५॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे निमिजायन्तसंवादे\nमायाकर्मब्रह्मनिरूपणं तृतीयोऽध्यायः ॥ ३॥"
  },
  {
    "text": "अथ चतुर्थोऽध्यायः ।\nराजा उवाच ।\nयानि यानि इह कर्माणि यैः यैः स्वच्छन्दजन्मभिः ।\nचक्रे करोति कर्ता वा हरिः तानि ब्रुवन्तु नः ॥ १॥"
  },
  {
    "text": "द्रुमिलः उवाच ।\nयः वा अनन्तस्य गुणान् अनन्तान्\n     अनुक्रमिष्यन् सः तु बालबुद्धिः ।\nरजांसि भूमेः गणयेत् कथञ्चित्\n     कालेन न एव अखिलशक्तिधाम्नः ॥ २॥"
  },
  {
    "text": "भूतैः यदा पञ्चभिः आत्मसृष्टैः\n     पुरं विराजं विरचय्य तस्मिन् ।\nस्वांशेन विष्टः पुरुषाभिधान\n     मवाप नारायणः आदिदेवः ॥ ३॥"
  },
  {
    "text": "यत् कायः एषः भुवनत्रयसंनिवेशः\n     यस्य इन्द्रियैः तनुभृताम् उभयैन्द्रियाणि ।\nज्ञानं स्वतः श्वसनतः बलम् ओजः ईहा\n     सत्त्वादिभिः स्थितिलयौद्भवः आदिकर्ता ॥ ४॥"
  },
  {
    "text": "आदौ अभूत् शतधृती रजस अस्य सर्गे\n     विष्णु स्थितौ क्रतुपतिः द्विजधर्मसेतुः ।\nरुद्रः अपि अयाय तमसा पुरुषः सः आद्यः\n     इति उद्भवस्थितिलयाः सततं प्रजासु ॥ ५॥"
  },
  {
    "text": "धर्मस्य दक्षदुहितर्यजनिष्टः मूर्त्या\n     नारायणः नरः ऋषिप्रवरः प्रशान्तः ।\nनैष्कर्म्यलक्षणम् उवाच चचार कर्म\n     यः अद्य अपि च आस्त ऋषिवर्यनिषेविताङ्घ्रिः ॥ ६॥"
  },
  {
    "text": "इन्द्रः विशङ्क्य मम धाम जिघृक्षति इति\n     कामं न्ययुङ्क्त सगणं सः बदरिउपाख्यम् ।\nगत्वा अप्सरोगणवसन्तसुमन्दवातैः\n     स्त्रीप्रेक्षण इषुभिः अविध्यतत् महिज्ञः ॥ ७॥"
  },
  {
    "text": "विज्ञाय शक्रकृतम् अक्रमम् आदिदेवः\n     प्राह प्रहस्य गतविस्मयः एजमानान् ।\nमा भैष्ट भो मदन मारुत देववध्वः\n     गृह्णीत नः बलिम् अशून्यम् इमं कुरुध्वम् ॥ ८॥"
  },
  {
    "text": "इत्थं ब्रुवति अभयदे नरदेव देवाः\n     सव्रीडनम्रशिरसः सघृणम् तम् ऊचुः ।\nन एतत् विभो त्वयि परे अविकृते विचित्रम्\n     स्वारामधीः अनिकरानतपादपद्मे ॥ ९॥"
  },
  {
    "text": "त्वां सेवतां सुरकृता बहवः अन्तरायाः\n     स्वौको विलङ्घ्य परमं व्रजतां पदं ते ।\nन अन्यस्य बर्हिषि बलीन् ददतः स्वभागान्\n     धत्ते पदं त्वम् अविता यदि विघ्नमूर्ध्नि ॥ १०॥"
  },
  {
    "text": "क्षुत् तृट्त्रिकालगुणमारुतजैव्ह्यशैश्न्यान्\n     अस्मान् अपारजलधीन् अतितीर्य केचित् ।\nक्रोधस्य यान्ति विफलस्य वश पदे गोः\n     मज्जन्ति दुश्चरतपः च वृथा उत्सृजन्ति ॥ ११॥"
  },
  {
    "text": "इति प्रगृणतां तेषां स्त्रियः अति अद्भुतदर्शनाः ।\nदर्शयामास शुश्रूषां स्वर्चिताः कुर्वतीः विभुः ॥ १२॥"
  },
  {
    "text": "ते देव अनुचराः दृष्ट्वा स्त्रियः श्रीः इव रूपिणीः ।\nगन्धेन मुमुहुः तासां रूप औदार्यहतश्रियः ॥ १३॥"
  },
  {
    "text": "तान् आह देवदेव ईशः प्रणतान् प्रहसन् इव ।\nआसाम् एकतमां वृङ्ग्ध्वं सवर्णां स्वर्गभूषणाम् ॥"
  },
  {
    "text": "१४॥"
  },
  {
    "text": "ओम् इति आदेशम् आदाय नत्वा तं सुरवन्दिनः ।\nउर्वशीम् अप्सरःश्रेष्ठां पुरस्कृत्य दिवं ययुः ॥ १५॥"
  },
  {
    "text": "इन्द्राय आनम्य सदसि श्रुण्वतां त्रिदिवौकसाम् ।\nऊचुः नारायणबलं शक्रः तत्र आस विस्मितः ॥ १६॥"
  },
  {
    "text": "हंसस्वरूपी अवददत् अच्युतः आत्मयोगम्\n     दत्तः कुमार ऋषभः भगवान् पिता नः ।\nविष्णुः शिवाय जगतां कलया अवतीर्णः\n     तेन आहृताः मधुभिदा श्रुतयः हयास्ये ॥ १७॥"
  },
  {
    "text": "गुप्तः अपि अये मनुः इला ओषधयः च मात्स्ये\n     क्रौडे हतः दितिजः उद्धरता अम्भसः क्ष्माम् ।\nकौर्मे धृतः अद्रिः अमृत उन्मथने स्वपृष्ठे\n     ग्राहात् प्रपन्नमिभराजम् अमुञ्चत् आर्तम् ॥ १८॥"
  },
  {
    "text": "संस्तुन्वतः अब्धिपतितान् श्रमणान् ऋषीं च\n     शक्रं च वृत्रवधतः तमसि प्रविष्टम् ।\nदेवस्त्रियः असुरगृहे पिहिताः अनाथाः\n     जघ्ने असुरेन्द्रम् अभयाय सतां नृसिंहे ॥ १९॥"
  },
  {
    "text": "देव असुरे युधि च दैत्यपतीन् सुरार्थे\n     हत्वा अन्तरेषु भुवनानि अदधात् कलाभिः ।\nभूत्वा अथ वामनः इमाम् अहरत् बलेः क्ष्माम्\n     याञ्चाच्छलेन समदात् अदितेः सुतेभ्यः ॥ २०॥"
  },
  {
    "text": "निःक्षत्रियाम् अकृत गां च त्रिःसप्तकृत्वः\n     रामः तु हैहयकुल अपि अयभार्गव अग्निः ।\nसः अब्धिं बबन्ध दशवक्त्रम् अहन् सलङ्कम्\n     सीतापतिः जयति लोकम् अलघ्नकीर्तिः ॥ २१॥"
  },
  {
    "text": "भूमेः भर अवतरणाय यदुषि अजन्मा जातः\n     करिष्यति सुरैः अपि दुष्कराणि ।\nवादैः विमोहयति यज्ञकृतः अतदर्हान्\n     शूद्रां कलौ क्षितिभुजः न्यहनिष्यदन्ते ॥ २२॥"
  },
  {
    "text": "एवंविधानि कर्माणि जन्मानि च जगत् पतेः ।\nभूरीणि भूरियशसः वर्णितानि महाभुज ॥ २३॥"
  },
  {
    "text": "इति श्रीमद्भगवते महापुराणे पारमहंस्यां\nसंहितायामेकादशस्कन्धे निमिजायन्तसंवादे\nचतुर्थोऽध्यायः ॥ ४॥"
  },
  {
    "text": "अथ पञ्चमोऽध्यायः ।\nराजा उवाच ।\nभगवन्तं हरिं प्रायः न भजन्ति आत्मवित्तमाः ।\nतेषाम् अशान्तकामानां का निष्ठा अविजितात्मनाम् ॥ १॥"
  },
  {
    "text": "चमसः उवाच ।\nमुखबाहूरूपादेभ्यः पुरुषस्य आश्रमैः सह ।\nचत्वारः जज्ञिरे वर्णाः गुणैः विप्रादयः पृथक् ॥ २॥"
  },
  {
    "text": "यः एषां पुरुषं साक्षात् आत्मप्रभवम् ईश्वरम् ।\nन भजन्ति अवजानन्ति स्थानात् भ्रष्टाः पतन्ति अधः ॥ ३॥"
  },
  {
    "text": "दूरे हरिकथाः केचित् दूरे च अच्युतकीर्र्तनाः ।\nस्त्रियः शूद्रादयः च एव ते अनुकम्प्या भवादृशाम् ॥ ४॥"
  },
  {
    "text": "विप्रः राजन्यवैश्यौ च हरेः प्राप्ताः पदान्तिकम् ।\nश्रौतेन जन्मना अथ अपि मुह्यन्ति आम्नायवादिनः ॥ ५॥"
  },
  {
    "text": "कर्मणि अकोविदाः स्तब्धाः मूर्खाः पण्डितमानिनः ।\nवदन्ति चाटुकात् मूढाः यया माध्व्या गिर उत्सुकाः ॥ ६॥"
  },
  {
    "text": "रजसा घोरसङ्कल्पाः कामुकाः अहिमन्यवः ।\nदाम्भिकाः मानिनः पापाः विहसन्ति अच्युतप्रियान् ॥ ७॥"
  },
  {
    "text": "वदन्ति ते अन्योन्यम् उपासितस्त्रियः\n     गृहेषु मैथुन्यसुखेषु च आशिषः ।\nयजन्ति असृष्टान् अविधान् अदक्षिणम्\n     वृत्त्यै परं घ्नन्ति पशून् अतद्विदः ॥ ८॥"
  },
  {
    "text": "श्रिया विभूत्या अभिजनेन विद्यया\n     त्यागेन रूपेण बलेन कर्मणा\n     सतः अवमन्यन्ति हरिप्रियान् खलाः ॥ ९॥"
  },
  {
    "text": "सर्वेषु शश्वत् तनुभृत् स्ववस्थितम्\n     यथा स्वम् आत्मानम् अभीष्टम् ईश्वरम् ।\nवेदोपगीतं च न श्रुण्वते अबुधाः\n     मनोरथानां प्रवदन्ति वार्तया ॥ १०॥"
  },
  {
    "text": "लोके व्यवाय आमिषम् अद्यसेवा\n     नित्याः तु जन्तोः न हि तत्र चोदना ।\nव्यवस्थितिः तेषु विवाहयज्ञ\n     सुराग्रहैः आसु निवृत्तिः इष्टा ॥ ११॥"
  },
  {
    "text": "धनं च धर्मएकफलं यतः वै\n     ज्ञानं सविज्ञानम् अनुप्रशान्ति ।\nगृहेषु युञ्जन्ति कलेवरस्य\n     मृत्युं न पश्यन्ति दुरन्तवीर्यम् ॥ १२॥"
  },
  {
    "text": "यत् घ्राणभक्षः विहितः सुरायाः\n     तथा पशोः आलभनं न हिंसा ।\nएवं व्यवायः प्रजया न रत्या\n     इअमं विशुद्धं न विदुः स्वधर्मम् ॥ १३॥"
  },
  {
    "text": "ये तु अनेवंविदः असन्तः स्तब्धाः सत् अभिमानिनः ।\nपशून् द्रुह्यन्ति विस्रब्धाः प्रेत्य खादन्ति ते च तान् ॥ १४॥"
  },
  {
    "text": "द्विषन्तः परकायेषु स्वात्मानं हरिम् ईश्वरम् ।\nमृतके सानुबन्धे अस्मिन् बद्धस्नेहाः पतन्ति अधः ॥ १५॥"
  },
  {
    "text": "ये कैवल्यम् असम्प्राप्ताः ये च अतीताः च मूढताम् ।\nत्रैवर्गिकाः हि अक्षणिकाः आत्मानं घातयन्ति ते ॥ १६॥"
  },
  {
    "text": "एतः आत्महनः अशान्ताः अज्ञाने ज्ञानमानिनः ।\nसीदन्ति अकृतकृत्याः वै कालध्वस्तमनोरथाः ॥ १७॥"
  },
  {
    "text": "हित्वा आत्याय असरचिताः गृह अपत्यसुहृत् श्रियः ।\nतमः विशन्ति अनिच्छन्तः वासुदेवपराङ्मुखाः ॥ १८॥"
  },
  {
    "text": "राजा उवाच ।\nकस्मिन् काले सः भगवान् किं वर्णः कीदृशः नृभिः ।\nनाम्ना वा केन विधिना पूज्यते तत् इह उच्यताम् ॥ १९॥"
  },
  {
    "text": "करभाजनः उवाच ।\nकृतं त्रेता द्वापरं च कलिः इत्येषु केशवः ।\nनानावर्ण अभिधाकारः नाना एव विधिना इज्यते ॥ २०॥"
  },
  {
    "text": "कृते शुक्लः चतुर्बाहुः जटिलः वल्कलाम्बरः ।\nकृष्णाजिनौपवीताक्षान् बिभ्रत् दण्डकमण्डलून् ॥ २१॥"
  },
  {
    "text": "मनुष्याः तु तदा शान्ताः निर्वैराः सुहृदः समाः ।\nयजन्ति तपसा देवं शमेन च दमेन च ॥ २२॥"
  },
  {
    "text": "हंसः सुपर्णः वैकुण्ठः धर्मः योगेश्वरः अमलः ।\nईश्वरः पुरुषः अव्यक्तः परमात्मा इति गीयते ॥ २३॥"
  },
  {
    "text": "त्रेतायां रक्तवर्णः असौ चतुर्बाहुः त्रिमेखलः ।\nहिरण्यकेशः त्रयी आत्मा स्रुक्स्रुवादि उपलक्षणः ॥ २४॥"
  },
  {
    "text": "तं तदा मनुजा देवं सर्वदेवमयं हरिम् ।\nयजन्ति विद्यया त्रय्या धर्मिष्ठाः ब्रह्मवादिनः ॥ २५॥"
  },
  {
    "text": "विष्णुः यज्ञः पृष्णिगर्भः सर्वदेवः उरुक्रमः ।\nवृषाकपिः जयन्तः च उरुगाय इति ईर्यते ॥ २६॥"
  },
  {
    "text": "द्वापरे भगवान् श्यामः पीतवासा निजायुधः ।\nश्रीवत्सादिभिः अङ्कैः च लक्षणैः उपलक्षितः ॥ २७॥"
  },
  {
    "text": "तं तदा पुरुषं मर्त्या महाराजौपलक्षणम् ।\nयजन्ति वेदतन्त्राभ्यां परं जिज्ञासवः नृप ॥ २८॥"
  },
  {
    "text": "नमः ते वासुदेवाय नमः सङ्कर्षणाय च ।\nप्रद्युम्नाय अनिरुद्धाय तुभ्यं भगवते नमः ॥ २९॥"
  },
  {
    "text": "नारायणाय ऋषये पुरुषाय महात्मने ।\nविश्वेश्वराय विश्वाय सर्वभूतात्मने नमः ॥ ३०॥"
  },
  {
    "text": "इति द्वापरः उर्वीश स्तुवन्ति जगदीश्वरम् ।\nनानातन्त्रविधानेन कलौ अपि यथा श्रुणु ॥ ३१॥"
  },
  {
    "text": "कृष्णवर्णं त्विषाकृष्णं साङ्गौपाङ्गास्त्र\nपार्षदम् ।\nयज्ञैः सङ्कीर्तनप्रायैः यजन्ति हि सुमेधसः ॥ ३२॥"
  },
  {
    "text": "ध्येयं सदा परिभवघ्नम् अभीष्टदोहम्\n     तीर्थास्पदं शिवविरिञ्चिनुतं शरण्यम् ।\nभृत्यार्तिहन् प्रणतपाल भवाब्धिपोतम्\n     वन्दे महापुरुष ते चरणारविन्दम् ॥ ३३॥"
  },
  {
    "text": "त्यक्त्वा सुदुस्त्यजसुरैप्सितराज्यलक्ष्मीम्\n     धर्मिष्ठः आर्यवचसा यत् अगात् अरण्यम् ।\nमायामृगं दयितया इप्सितम् अन्वधावत्\n     वन्दे महापुरुष ते चरणारविन्दम् ॥ ३४॥"
  },
  {
    "text": "एवं युगानुरूपाभ्यां भगवान् युगवर्तिभिः ।\nमनुजैः इज्यते राजन् श्रेयसाम् ईश्वरः हरिः ॥ ३५॥"
  },
  {
    "text": "कलिं सभाजयन्ति आर्या गुणज्ञाः सारभागिनः ।\nयत्र सङ्कीर्तनेन एव सर्वः स्वार्थः अभिलभ्यते ॥ ३६॥"
  },
  {
    "text": "न हि अतः परमः लाभः देहिनां भ्राम्यताम् इह ।\nयतः विन्देत परमां शान्तिं नश्यति संसृतिः ॥ ३७॥"
  },
  {
    "text": "कृतादिषु प्रजा राजन् कलौ इच्छन्ति सम्भवम् ।\nकलौ खलु भविष्यन्ति नारायणपरायणाः ॥ ३८॥"
  },
  {
    "text": "क्वचित् क्वचित् महाराज द्रविडेषु च भूरिशः ।\nताम्रपर्णी नदी यत्र कृतमाला पयस्विनी ॥ ३९॥"
  },
  {
    "text": "कावेरी च महापुण्या प्रतीची च महानदी ।\nये पिबन्ति जलं तासां मनुजा मनुजेश्वर ।\nप्रायः भक्ताः भगवति वासुदेवः अमल आशयाः ॥ ४०॥"
  },
  {
    "text": "देवर्षिभूताप्तनृणा पितॄणां\n     न किङ्करः न अयं ऋणी च राजन् ।\nसर्वात्मना यः शरणं शरण्यम्\n     गतः मुकुन्दं परिहृत्य कर्तुम् ॥ ४१॥"
  },
  {
    "text": "स्वपादमूलं भजतः प्रियस्य\n     त्यक्तान्यभावस्य हरिः परेशः ।\nविकर्म यत् च उत्पतितं कथञ्चित्\n     धुनोति सर्वं हृदि संनिविष्टः ॥ ४२॥"
  },
  {
    "text": "नारदः उवाच ।\nधर्मान् भागवतान् इत्थं श्रुत्वा अथ मिथिलेश्वरः ।\nजायन्त इयान् मुनीन् प्रीतः सोपाध्यायः हि अपूजयत् ॥ ४३॥"
  },
  {
    "text": "ततः अन्तः दधिरे सिद्धाः सर्वलोकस्य पश्यतः ।\nराजा धर्मान् उपातिष्ठन् अवाप परमां गतिम् ॥ ४४॥"
  },
  {
    "text": "त्वम् अपि एतान् महाभाग धर्मान् भागवतान् श्रुतान् ।\nआस्थितः श्रद्धया युक्तः निःसङ्गः यास्यसे परम् ॥ ४५॥"
  },
  {
    "text": "युवयोः खलु दम्पत्योः यशसा पूरितं जगत् ।\nपुत्रताम् अगमत् यत् वां भगवान् ईश्वरः हरिः ॥ ४६॥"
  },
  {
    "text": "दर्शनालिङ्गनालापैः शयनासनभोजनैः ।\nआत्मा वां पावितः कृष्णे पुत्रस्नेह प्रकुर्वतोः ॥ ४७॥"
  },
  {
    "text": "वैरेण यं नृपतयः शिशुपालपौण्ड्र\n     शाल्वादयः गतिविलासविलोकनादयैः ।\nध्यायन्तः आकृतधियः शयनासनादौ\n     तत् साम्यम् आपुः अनुरक्तधियां पुनः किम् ॥ ४८॥"
  },
  {
    "text": "मा अपत्यबुद्धिम् अकृथाः कृष्णे सर्वात्मनईश्वरे ।\nमायामनुष्यभावेन गूढ ऐश्वर्ये परे अव्यये ॥ ४९॥"
  },
  {
    "text": "भूभारराजन्यहन्तवे गुप्तये सताम् ।\nअवतीर्णस्य निर्वृत्यै यशः लोके वितन्यते ॥ ५०॥"
  },
  {
    "text": "श्रीशुकः उवाच ।\nएतत् श्रुत्वा महाभागः वसुदेवः अतिविस्मितः ।\nदेवकी च महाभागाः जहतुः मोहम् आत्मनः ॥ ५१॥"
  },
  {
    "text": "इतिहासम् इमं पुण्यं धारयेत् यः समाहितः ।\nसः विधूय इह शमलं ब्रह्मभूयाय कल्पते ॥ ५२॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे वसुदेवनारदसंवादे\nपञ्चमोऽध्यायः ॥ ५॥"
  },
  {
    "text": "अथ षष्ठोऽध्यायः ।\nश्रीशुकः उवाच ।\nअथ ब्रह्मा आत्मजैः देवैः प्रजेशैः आवृतः अभ्यगात् ।\nभवः च भूतभव्यईशः ययौ भूतगणैः वृतः ॥ १॥"
  },
  {
    "text": "इन्द्रः मरुद्भिः भगवान् आदित्याः वसवः अश्विनौ ।\nऋभवः अङ्गिरसः रुद्राः विश्वे साध्याः च देवताः ॥ २॥"
  },
  {
    "text": "गन्धर्वाप्सरसः नागाः सिद्धचारणगुह्यकाः ।\nऋषयः पितरः च एव सविद्याधरकिन्नराः ॥ ३॥"
  },
  {
    "text": "द्वारकाम् उपसञ्जग्मुः सर्वे कृष्णादिदृक्षवः ।\nवपुषा येन भगवान् नरलोकमनोरमः ।\nयशः वितेने लोकेषु सर्वलोकमलापहम् ॥ ४॥"
  },
  {
    "text": "तस्यां विभ्राजमानायां समृद्धायां महर्धिभिः ।\nव्यचक्षत अवितृप्ताक्षाः कृष्णम् अद्भुतदर्शनम् ॥"
  },
  {
    "text": "५॥"
  },
  {
    "text": "स्वर्गौद्यानौअपगैः माल्यैः छादयन्तः यदु उत्तमम् ।\nगीर्भिः चित्रपदार्थाभिः तुष्टुवुः जगत् ईश्वरम् ॥ ६॥"
  },
  {
    "text": "देवाः ऊचुः ।\nनताः स्म ते नाथ पदारविन्दं\n    बुद्धीन्द्रियप्राणमनोवचोभिः ।\nयत् चिन्त्यते अन्तर्हृदि भावयुक्तैः\n    मुमुक्षुभिः कर्ममय ऊरुपाशात् ॥ ७॥"
  },
  {
    "text": "त्वं मायया त्रिगुणया आत्मनि दुर्विभाव्यं\n    व्यक्तं सृजसि अवसि लुम्पसि तत् गुणस्थः ।\nन एतैः भवान् अजित कर्मभिः अज्यते वै\n    यत् स्वे सुखे अव्यवहिते अभिरतः अनवद्यः ॥ ८॥"
  },
  {
    "text": "शुद्धिः नृणां न तु तथा ईड्य दुराशयानां\n    विद्याश्रुताध्ययनदानतपक्रियाभिः ।\nसत्त्वात्मनाम् ऋषभ ते यशसि प्रवृद्ध\n    सत् श्रद्धया श्रवणसम्भृतया यथा स्यात् ॥ ९॥"
  },
  {
    "text": "स्यात् नः तव अङ्घ्रिः अशुभाशयधूमकेतुः\n    क्षेमाय यः मुनिभिः आर्द्रहृदौह्यमानः ।\nयः सात्वतैः समविभूतयः आत्मवद्भिः\n    व्यूहे अर्चितः सवनशः स्वः अतिक्रमाय ॥ १०॥"
  },
  {
    "text": "यः चिन्त्यते प्रयतपाणिभिः अध्वराग्नौ\n     त्रय्या निरुक्तविधिना ईश हविः गृहीत्वा ।\nअध्यात्मयोगः उत योगिभिः आत्ममायां\n     जिज्ञासुभिः परमभागवतैः परीष्टः ॥ ११॥"
  },
  {
    "text": "पर्युष्टया तव विभो वनमालया इयं\n     संस्पर्धिनी भगवती प्रतिपत्निवत् श्रीः ।\nयः सुप्रणीतम् अमुयार्हणम् आदत् अन्नः\n     भूयात् सदा अङ्घ्रिः अशुभाशयधूमकेतुः ॥ १२॥"
  },
  {
    "text": "केतुः त्रिविक्रमयुतः त्रिपत् पताकः\n     यः ते भयाभयकरः असुरदेवचम्वोः ।\nस्वर्गाय साधुषु खलु एषु इतराय भूमन्\n     पादः पुनातु भगवन् भजताम् अधं नः ॥ १३॥"
  },
  {
    "text": "नस्योतगावः इव यस्य वशे भवन्ति\n     ब्रह्मादयः अनुभृतः मिथुरर्द्यमानाः ।\nकालस्य ते प्रकृतिपूरुषयओः परस्य\n     शं नः तनोतु चरणः पुरुषोत्तमस्य ॥ १४॥"
  },
  {
    "text": "अस्य असि हेतुः उदयस्थितिसंयमानां\n     अव्यक्तजीवमहताम् अपि कालम् आहुः ।\nसः अयं त्रिणाभिः अखिल अपचये प्रवृत्तः\n     कालः गभीररयः उत्तमपूरुषः त्वम् ॥ १५॥"
  },
  {
    "text": "त्वत्तः पुमान् समधिगम्य यया स्ववीर्य\n     धत्ते महान्तम् इव गर्भम् अमोघवीर्यः ।\nसः अयं तया अनुगतः आत्मनः आण्डकोशं\n     हैमं ससर्ज बहिः आवरणैः उपेतम् ॥ १६॥"
  },
  {
    "text": "तत्तस्थुषः च जगतः च भवान् अधीशः\n     यत् मायया उत्थगुणविक्रियया उपनीतान् ।\nअर्थान् जुषन् अपि हृषीकपते न लिप्तः\n     ये अन्ये स्वतः परिहृतात् अपि बिभ्यति स्म ॥ १७॥"
  },
  {
    "text": "स्माया अवलोकलवदर्शितभावहारि\n     भ्रूमण्डलप्रहितसौरतमन्त्रशौण्डैः ।\nपत्न्यः तु षोडशसहस्रम् अनङ्गबाणैः\n     यस्य इन्द्रियं विमथितुं करणैः विभ्व्यः ॥ १८॥"
  },
  {
    "text": "विभ्व्यः तव अमृतकथा उदवहाः त्रिलोक्याः\n     पादौ अनेजसरितः शमलानि हन्तुम् ।\nआनुश्रवं श्रुतिभिः अङ्घ्रिजम् अङ्गसङ्गैः\n     तीर्थद्वयं शुचिषदस्तः उपस्पृशन्ति ॥ १९॥"
  },
  {
    "text": "बादरायणिः उवाच ।\nइति अभिष्टूय विबुधैः सेशः शतधृतिः हरिम् ।\nअभ्यभाषत गोविन्दं प्रणम्य अम्बरम् आश्रितः ॥ २०॥"
  },
  {
    "text": "ब्रह्म उवाच ।\nभूमेः भार अवताराय पुरा विज्ञापितः प्रभो ।\nत्वम् अस्माभिः अशेषात्मन् तत् तथा एव उपपादितम् ॥ २१॥"
  },
  {
    "text": "धर्मः च स्थापितः सत्सु सत्यसन्धेषु वै त्वया ।\nकीर्तिः च दिक्षु विक्षिप्ता सर्वलोकमलापहा ॥ २२॥"
  },
  {
    "text": "अवतीर्य यदोः वंशे बिभ्रत् रूपम् अनुत्तमम् ।\nकर्माणि उद्दामवृत्तानि हिताय जगतः अकृथाः ॥ २३॥"
  },
  {
    "text": "यानि ते चरितानि ईश मनुष्याः साधवः कलौ ।\nश‍ृण्वन्तः कीर्तयन्तः च तरिष्यन्ति अञ्जसा तमः ॥ २४॥"
  },
  {
    "text": "यदुवंशे अवतीर्णस्य भवतः पुरुषोत्तम ।\nशरत् शतं व्यतीयाय पञ्चविंश अधिकं प्रभोः ॥ २५॥"
  },
  {
    "text": "न अधुना ते अखिल आधार देवकार्य अवशेषितम् ।\nकुलं च विप्रशापेन नष्टप्रायम् अभूत् इदम् ॥ २६॥"
  },
  {
    "text": "ततः स्वधाम परमं विशस्व यदि मन्यसे ।\nसलोकान् लोकपालान् नः पाहि वैकुण्ठकिङ्करान् ॥ २७॥"
  },
  {
    "text": "श्री भगवान् उवाच ।\nअवधारितम् एतत् मे यदात्थ विबुधेश्वर ।\nकृतं वः कार्यम् अखिलं भूमेः भारः अवतारितः ॥ २८॥"
  },
  {
    "text": "तत् इदं यादवकुलं वीर्यशौर्यश्रियोद्धतम् ।\nलोकं जिघृक्षत् रुद्धं मे वेलया इव महार्णवः ॥ २९॥"
  },
  {
    "text": "यदि असंहृत्य दृप्तानां यदुनां विपुलं कुलम् ।\nगन्तास्मि अनेन लोकः अयम् उद्वेलेन विनङ्क्ष्यति ॥ ३०॥"
  },
  {
    "text": "इदानीं नाशः आरब्धः कुलस्य द्विजशापतः ।\nयास्यामि भवनं ब्रह्मन् न एतत् अन्ते तव आनघ ॥ ३१॥"
  },
  {
    "text": "श्री शुकः उवाच ।\nइति उक्तः लोकनाथेन स्वयम्भूः प्रणिपत्य तम् ।\nसह देवगणैः देवः स्वधाम समपद्यत ॥ ३२॥"
  },
  {
    "text": "अथ तस्यां महोत्पातान् द्वारवत्यां समुत्थितान् ।\nविलोक्य भगवान् आह यदुवृद्धान् समागतान् ॥ ३३॥"
  },
  {
    "text": "श्री भगवान् उवाच ।\nएते वै सुमहोत्पाताः व्युत्तिष्ठन्ति इह सर्वतः ।\nशापः च नः कुलस्य आसीत् ब्राह्मणेभ्यः दुरत्ययः ॥ ३४॥"
  },
  {
    "text": "न वस्तव्यम् इह अस्माभिः जिजीविषुभिः आर्यकाः ।\nप्रभासं सुमहत् पुण्यं यास्यामः अद्य एव मा चिरम् ॥ ३५॥"
  },
  {
    "text": "यत्र स्नात्वा दक्षशापात् गृहीतः यक्ष्मणौडुराट् ।\nविमुक्तः किल्बिषात् सद्यः भेजे भूयः कलोदयम् ॥ ३६॥"
  },
  {
    "text": "वयं च तस्मिन् आप्लुत्य तर्पयित्वा पितॄन्सुरान् ।\nभोजयित्वा उशिजः विप्रान् नानागुणवता अन्धसा ॥ ३७॥"
  },
  {
    "text": "तेषु दानानि पात्रेषु श्रद्धया उप्त्वा महान्ति वै ।\nवृजिनानि तरिष्यामः दानैः नौभिः इव अर्णवम् ॥ ३८॥"
  },
  {
    "text": "श्री शुकः उवाच ।\nएवं भगवता आदिष्टाः यादवाः कुलनन्दन ।\nगन्तुं कृतधियः तीर्थं स्यन्दनान् समयूयुजन् ॥ ३९॥"
  },
  {
    "text": "तत् निरीक्ष्य उद्धवः राजन् श्रुत्वा भगवता उदितम् ।\nदृष्ट्वा अरिष्टानि घोराणि नित्यं कृष्णम् अनुव्रतः ॥ ४०॥"
  },
  {
    "text": "विविक्तः उपसङ्गम्य जगताम् ईश्वरेश्वरम् ।\nप्रणम्य शिरसा पादौ प्राञ्जलिः तम् अभाषत ॥ ४१॥"
  },
  {
    "text": "उद्धवः उवाच ।\nदेवदेवेश योगेश पुण्यश्रवणकीर्तन ।\nसंहृत्य एतत् कुलं नूनं लोकं सन्त्यक्ष्यते भवान् ।\nविप्रशापं समर्थः अपि प्रत्यहन् न यदि ईश्वरः ॥ ४२॥"
  },
  {
    "text": "न अहं तव अङ्घ्रिकमलं क्षणार्धम् अपि केशव ।\nत्यक्तुं समुत्सहे नाथ स्वधाम नय माम् अपि ॥ ४३॥"
  },
  {
    "text": "तव विक्रीडितं कृष्ण नृणां परममङ्गलम् ।\nकर्णपीयूषम् आस्वाद्य त्यजति अन्यस्पृहां जनः ॥ ४४॥"
  },
  {
    "text": "शय्यासनाटनस्थानस्नानक्रीडाशनादिषु ।\nकथं त्वां प्रियम् आत्मानं वयं भक्ताः त्यजेमहि ॥ ४५॥"
  },
  {
    "text": "त्वया उपभुक्तस्रक्गन्धवासः अलङ्कारचर्चिताः ।\nउच्छिष्टभोजिनः दासाः तव मायां जयेमहि ॥ ४६॥"
  },
  {
    "text": "वाताशनाः यः ऋषयः श्रमणा ऊर्ध्वमन्थिनः ।\nब्रह्माख्यं धाम ते यान्ति शान्ताः संन्यासिनः अमलाः ॥"
  },
  {
    "text": "४७॥"
  },
  {
    "text": "वयं तु इह महायोगिन् भ्रमन्तः कर्मवर्त्मसु ।\nत्वत् वार्तया तरिष्यामः तावकैः दुस्तरं तमः ॥ ४८॥"
  },
  {
    "text": "स्मरन्तः कीर्तयन्तः ते कृतानि गदितानि च ।\nगतिउत्स्मितईक्षणक्ष्वेलि यत् नृलोकविडम्बनम् ॥ ४९॥"
  },
  {
    "text": "श्री शुकः उवाच ।\nएवं विज्ञापितः राजन् भगवान् देवकीसुतः ।\nएकान्तिनं प्रियं भृत्यम् उद्धवं समभाषत ॥ ५०॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे देवस्तुत्युद्ध्वविज्ञापनं नाम\nषष्ठोऽध्यायः ॥ ६॥"
  },
  {
    "text": "अथ सप्तमोऽध्यायः ।\nश्री भगवान् उवाच ।\nयत् आत्थ मां महाभाग तत् चिकीर्षितम् एव मे ।\nब्रह्मा भवः लोकपालाः स्वर्वासं मे अभिकाङ्क्षिणः ॥ १॥"
  },
  {
    "text": "मया निष्पादितं हि अत्र देवकार्यम् अशेषतः ।\nयदर्थम् अवतीर्णः अहम् अंशेन ब्रह्मणार्थितः ॥ २॥"
  },
  {
    "text": "कुलं वै शापनिर्दग्धं नङ्क्ष्यति अन्योन्यविग्रहात् ।\nसमुद्रः सप्तमे अह्न्ह्येतां पुरीं च प्लावयिष्यति ॥ ३॥"
  },
  {
    "text": "यः हि एव अयं मया त्यक्तः लोकः अयं नष्टमङ्गलः ।\nभविष्यति अचिरात् साधो कलिनाऽपि निराकृतः ॥ ४॥"
  },
  {
    "text": "न वस्तव्यं त्वया एव इह मया त्यक्ते महीतले ।\nजनः अधर्मरुचिः भद्रः भविष्यति कलौ युगे ॥ ५॥"
  },
  {
    "text": "त्वं तु सर्वं परित्यज्य स्नेहं स्वजनबन्धुषु ।\nमयि आवेश्य मनः सम्यक् समदृक् विचरस्व गाम् ॥ ६॥"
  },
  {
    "text": "यत् इदं मनसा वाचा चक्षुर्भ्यां श्रवणादिभिः ।\nनश्वरं गृह्यमाणं च विद्धि मायामनोमयम् ॥ ७॥"
  },
  {
    "text": "पुंसः अयुक्तस्य नानार्थः भ्रमः सः गुणदोषभाक् ।\nकर्माकर्मविकर्म इति गुणदोषधियः भिदा ॥ ८॥"
  },
  {
    "text": "तस्मात् युक्तैन्द्रियग्रामः युक्तचित्तः इदं जगत् ।\nआत्मनि ईक्षस्व विततम् आत्मानं मयि अधीश्वरे ॥ ९॥"
  },
  {
    "text": "ज्ञानविज्ञानसंयुक्तः आत्मभूतः शरीरिणाम् ।\nआत्मानुभवतुष्टात्मा न अन्तरायैः विहन्यसे ॥ १०॥"
  },
  {
    "text": "दोषबुद्ध्या उभयातीतः निषेधात् न निवर्तते ।\nगुणबुद्ध्या च विहितं न करोति यथा अर्भकः ॥ ११॥"
  },
  {
    "text": "सर्वभूतसुहृत् शान्तः ज्ञानविज्ञाननिश्चयः ।\nपश्यन् मदात्मकं विश्वं न विपद्येत वै पुनः ॥ १२॥"
  },
  {
    "text": "श्री शुकः उवाच ।\nइति आदिष्टः भगवता महाभागवतः नृप ।\nउद्धवः प्रणिपत्य आह तत्त्वजिज्ञासुः अच्युतम् ॥ १३॥"
  },
  {
    "text": "उद्धवः उवाच ।\nयोगेश योगविन्न्यास योगात्म योगसम्भव ।\nनिःश्रेयसाय मे प्रोक्तः त्यागः संन्यासलक्षणः ॥ १४॥"
  },
  {
    "text": "त्यागः अयं दुष्करः भूमन् कामानां विषयात्मभिः ।\nसुतरां त्वयि सर्वात्मन् न अभक्तैः इति मे मतिः ॥ १५॥"
  },
  {
    "text": "सः अहं मम अहम् इति मूढमतिः विगाढः\n     त्वत् मायया विरचित आत्मनि सानुबन्धे ।\nतत् तु अञ्जसा निगदितं भवता यथा अहम्\n     संसाधयामि भगवन् अनुशाधि भृत्यम् ॥ १६॥"
  },
  {
    "text": "सत्यस्य ते स्वदृशः आत्मनः आत्मनः अन्यम्\n     वक्तारम् ईश विबुधेषु अपि न अनुचक्षे ।\nसर्वे विमोहितधियः तव मायया इमे\n     ब्रह्मादयः तनुभृतः बहिः अर्थभावः ॥ १७॥"
  },
  {
    "text": "तस्मात् भवन्तम् अनवद्यम् अनन्तपारम्\n     सर्वज्ञम् ईश्वरम् अकुण्ठविकुण्ठधिष्णि अयम् ।\nनिर्विण्णधीः अहम् उ ह वृजनाभितप्तः\n     नारायणं नरसखं शरणं प्रपद्ये ॥ १८॥"
  },
  {
    "text": "श्री भगवान् उवाच ।\nप्रायेण मनुजा लोके लोकतत्त्वविचक्षणाः ।\nसमुद्धरन्ति हि आत्मानम् आत्मना एव अशुभाशयात् ॥ १९॥"
  },
  {
    "text": "आत्मनः गुरुः आत्मा एव पुरुषस्य विशेषतः ।\nयत् प्रत्यक्ष अनुमानाभ्यां श्रेयः असौ अनुविन्दते ॥ २०॥"
  },
  {
    "text": "पुरुषत्वे च मां धीराः साङ्ख्ययोगविशारदाः ।\nआविस्तरां प्रपश्यन्ति सर्वशक्ति उपबृंहितम् ॥ २१॥"
  },
  {
    "text": "एकद्वित्रिचतुष्पादः बहुपादः तथा अपदः ।\nबह्व्यः सन्ति पुरः सृष्टाः तासां मे पौरुषी प्रिया ॥ २२॥"
  },
  {
    "text": "अत्र मां मार्गयन्त्यद्धाः युक्ताः हेतुभिः ईश्वरम् ।\nगृह्यमाणैः गुणैः लिङ्गैः अग्राह्यम् अनुमानतः ॥ २३॥"
  },
  {
    "text": "अत्र अपि उदाहरन्ति इमम् इतिहासं पुरातनम् ।\nअवधूतस्य संवादं यदोः अमिततेजसः ॥ २४॥"
  },
  {
    "text": "(अथ अवधूतगीतम् ।)\nअवधूतं द्विजं कञ्चित् चरन्तम् अकुतोभयम् ।\nकविं निरीक्ष्य तरुणं यदुः पप्रच्छ धर्मवित् ॥ २५॥"
  },
  {
    "text": "यदुः उवाच ।\nकुतः बुद्धिः इयं ब्रह्मन् अकर्तुः सुविशारदा ।\nयाम् आसाद्य भवान् लोकं विद्वान् चरति बालवत् ॥ २६॥"
  },
  {
    "text": "प्रायः धर्मार्थकामेषु विवित्सायां च मानवाः ।\nहेतुना एव समीहन्ते आयुषः यशसः श्रियः ॥ २७॥"
  },
  {
    "text": "त्वं तु कल्पः कविः दक्षः सुभगः अमृतभाषणः ।\nन कर्ता नेहसे किञ्चित् जडौन्मत्तपिशाचवत् ॥ २८॥"
  },
  {
    "text": "जनेषु दह्यमानेषु कामलोभदवाग्निना ।\nन तप्यसे अग्निना मुक्तः गङ्गाम्भस्थः इव द्विपः ॥ २९॥"
  },
  {
    "text": "त्वं हि नः पृच्छतां ब्रह्मन् आत्मनि आनन्दकारणम् ।\nब्रूहि स्पर्शविहीनस्य भवतः केवल आत्मनः ॥ ३०॥"
  },
  {
    "text": "श्री भगवान् उवाच ।\nयदुना एवं महाभागः ब्रह्मण्येन सुमेधसा ।\nपृष्टः सभाजितः प्राह प्रश्रय अवनतं द्विजः ॥ ३१॥"
  },
  {
    "text": "ब्राह्मणः उवाच ।\nसन्ति मे गुरवः राजन् बहवः बुद्ध्या उपाश्रिताः ।\nयतः बुद्धिम् उपादाय मुक्तः अटामि इह तान् श्रुणु ॥ ३२॥"
  },
  {
    "text": "पृथिवी वायुः आकाशम् आपः अग्निः चन्द्रमा रविः ।\nकपोतः अजगरः सिन्धुः पतङ्गः मधुकृद् गजः ॥ ३३॥"
  },
  {
    "text": "मधुहा हरिणः मीनः पिङ्गला कुररः अर्भकः ।\nकुमारी शरकृत् सर्पः ऊर्णनाभिः सुपेशकृत् ॥ ३४॥"
  },
  {
    "text": "एते मे गुरवः राजन् चतुर्विंशतिः आश्रिताः ।\nशिक्षा वृत्तिभिः एतेषाम् अन्वशिक्षम् इह आत्मनः ॥ ३५॥"
  },
  {
    "text": "यतः यत् अनुशिक्षामि यथा वा नाहुषात्मज ।\nतत् तथा पुरुषव्याघ्र निबोध कथयामि ते ॥ ३६॥"
  },
  {
    "text": "भूतैः आक्रमाणः अपि धीरः दैववशानुगैः ।\nतत् विद्वान् न चलेत् मार्गात् अन्वशिक्षं क्षितेः व्रतम् ॥ ३७॥"
  },
  {
    "text": "शश्वत् परार्थसर्वेहः परार्थ एकान्तसम्भवः ।\nसाधुः शिक्षेत भूभृत्तः नगशिष्यः परात्मताम् ॥"
  },
  {
    "text": "३८॥"
  },
  {
    "text": "प्राणवृत्त्या एव सन्तुष्येत् मुनिः न एव इन्द्रियप्रियैः ।\nज्ञानं यथा न नश्येत न अवकीर्येत वाङ्मनः ॥ ३९॥"
  },
  {
    "text": "विषयेषु आविशन् योगी नानाधर्मेषु सर्वतः ।\nगुणदोषव्यपेत आत्मा न विषज्जेत वायुवत् ॥ ४०॥"
  },
  {
    "text": "पार्थिवेषु इह देहेषु प्रविष्टः तत् गुणाश्रयः ।\nगुणैः न युज्यते योगी गन्धैः वायुः इव आत्मदृक् ॥ ४१॥"
  },
  {
    "text": "अन्तः हितः च स्थिरजङ्गमेषु\n      ब्रह्म आत्मभावेन समन्वयेन ।\nव्याप्त्य अवच्छेदम् असङ्गम् आत्मनः\n      मुनिः नभः त्वं विततस्य भावयेत् ॥ ४२॥"
  },
  {
    "text": "तेजः अबन्नमयैः भावैः मेघ आद्यैः वायुना ईरितैः ।\nन स्पृश्यते नभः तद्वत् कालसृष्टैः गुणैः पुमान् ॥"
  },
  {
    "text": "४३॥"
  },
  {
    "text": "स्वच्छः प्रकृतितः स्निग्धः माधुर्यः तीर्थभूः नृणाम् ।\nमुनिः पुनाति अपां मित्रम् ईक्ष उपस्पर्शकीर्तनैः ॥ ४४॥"
  },
  {
    "text": "तेजस्वी तपसा दीप्तः दुर्धर्षौदरभाजनः ।\nसर्वभक्षः अपि युक्त आत्मा न आदत्ते मलम् अग्निवत् ॥ ४५॥"
  },
  {
    "text": "क्वचित् शन्नः क्वचित् स्पष्टः उपास्यः श्रेयः इच्छताम् ।\nभुङ्क्ते सर्वत्र दातॄणां दहन् प्राक्  उत्तर अशुभम् ॥"
  },
  {
    "text": "४६॥"
  },
  {
    "text": "स्वमायया सृष्टम् इदं सत् असत् लक्षणं विभुः ।\nप्रविष्टः ईयते तत् तत् स्वरूपः अग्निः इव एधसि ॥ ४७॥"
  },
  {
    "text": "विसर्गाद्याः श्मशानान्ताः भावाः देहस्य न आत्मनः ।\nकलानाम् इव चन्द्रस्य कालेन अव्यक्तवर्त्मना ॥ ४८॥"
  },
  {
    "text": "कालेन हि ओघवेगेन भूतानां प्रभव अपि अयौ ।\nनित्यौ अपि न दृश्येते आत्मनः अग्नेः यथा अर्चिषाम् ॥ ४९॥"
  },
  {
    "text": "गुणैः गुणान् उपादत्ते यथाकालं विमुञ्चति ।\nन तेषु युज्यते योगी गोभिः गाः इव गोपतिः ॥ ५०॥"
  },
  {
    "text": "बुध्यते स्वेन भेदेन व्यक्तिस्थः इव तत् गतः ।\nलक्ष्यते स्थूलमतिभिः आत्मा च अवस्थितः अर्कवत् ॥ ५१॥"
  },
  {
    "text": "न अतिस्नेहः प्रसङ्गः वा कर्तव्यः क्व अपि केनचित् ।\nकुर्वन् विन्देत सन्तापं कपोतः इव दीनधीः ॥ ५२॥"
  },
  {
    "text": "कपोतः कश्चन अरण्ये कृतनीडः वनस्पतौ ।\nकपोत्या भार्यया सार्धम् उवास कतिचित् समाः ॥ ५३॥"
  },
  {
    "text": "कपोतौ स्नेहगुणितहृदयौ गृहधर्मिणौ ।\nदृष्टिं दृष्ट्याङ्गम् अङ्गेन बुद्धिं बुद्ध्या बबन्धतुः ॥"
  },
  {
    "text": "५४॥"
  },
  {
    "text": "शय्यासनाटनस्थानवार्ताक्रीडाशनादिकम् ।\nमिथुनीभूय विस्रब्धौ चेरतुः वनराजिषु ॥ ५५॥"
  },
  {
    "text": "यं यं वाञ्छति सा राजन् तर्पयन्ति अनुकम्पिता ।\nतं तं समनयत् कामं कृच्छ्रेण अपि अजितैन्द्रियः ॥ ५६॥"
  },
  {
    "text": "कपोती प्रथमं गर्भं गृह्णति कालः आगते ।\nअण्डानि सुषुवे नीडे स्वपत्युः संनिधौ सती ॥ ५७॥"
  },
  {
    "text": "तेषू काले व्यजायन्त रचितावयवा हरेः ।\nशक्तिभिः दुर्विभाव्याभिः कोमलाङ्गतनूरुहाः ॥ ५८॥"
  },
  {
    "text": "प्रजाः पुपुषतुः प्रीतौ दम्पती पुत्रवत्सलौ ।\nश‍ृण्वन्तौ कूजितं तासां निर्वृतौ कलभाषितैः ॥ ५९॥"
  },
  {
    "text": "तासां पतत्रैः सुस्पर्शैः कूजितैः मुग्धचेष्टितैः ।\nप्रत्युद्गमैः अदीनानां पितरौ मुदम् आपतुः ॥ ६०॥"
  },
  {
    "text": "स्नेहानुबद्धहृदयौ अन्योन्यं विष्णुमायया ।\nविमोहितौ दीनधियौ शिशून् पुपुषतुः प्रजाः ॥ ६१॥"
  },
  {
    "text": "एकदा जग्मतुः तासाम् अन्नार्थं तौ कुटुम्बिनौ ।\nपरितः कानने तस्मिन् अर्थिनौ चेरतुः चिरम् ॥ ६२॥"
  },
  {
    "text": "दृष्ट्वा तान् लुब्धकः कश्चित् यदृच्छ अतः वनेचरः ।\nजगृहे जालम् आतत्य चरतः स्वालयान्तिके ॥ ६३॥"
  },
  {
    "text": "कपोतः च कपोती च प्रजापोषे सदा उत्सुकौ ।\nगतौ पोषणम् आदाय स्वनीडम् उपजग्मतुः ॥ ६४॥"
  },
  {
    "text": "कपोती स्वात्मजान् वीक्ष्य बालकान् जालसंवृतान् ।\nतान् अभ्यधावत् क्रोशन्ती क्रोशतः भृशदुःखिता ॥ ६५॥"
  },
  {
    "text": "सा असकृत् स्नेहगुणिता दीनचित्ता अजमायया ।\nस्वयं च अबध्यत शिचा बद्धान् पश्यन्ति अपस्मृतिः ॥ ६६॥"
  },
  {
    "text": "कपोतः च आत्मजान् बद्धान् आत्मनः अपि अधिकान् प्रियान् ।\nभार्यां च आत्मसमां दीनः विललाप अतिदुःखितः ॥ ६७॥"
  },
  {
    "text": "अहो मे पश्यत अपायम् अल्पपुण्यस्य दुर्मतेः ।\nअतृप्तस्य अकृतार्थस्य गृहः त्रैवर्गिकः हतः ॥ ६८॥"
  },
  {
    "text": "अनुरूपा अनुकूला च यस्य मे पतिदेवता ।\nशून्ये गृहे मां सन्त्यज्य पुत्रैः स्वर्याति साधुभिः ॥ ६९॥"
  },
  {
    "text": "सः अहं शून्ये गृहे दीनः मृतदारः मृतप्रजः ।\nजिजीविषे किमर्थं वा विधुरः दुःखजीवितः ॥ ७०॥"
  },
  {
    "text": "तान् तथा एव आवृतान् शिग्भिः मृत्युग्रस्तान् विचेष्टतः ।\nस्वयं च कृपणः शिक्षु पश्यन् अपि अबुधः अपतत् ॥ ७१॥"
  },
  {
    "text": "तं लब्ध्वा लुब्धकः क्रूरः कपोतं गृहमेधिनम् ।\nकपोतकान् कपोतीं च सिद्धार्थः प्रययौ गृहम् ॥ ७२॥"
  },
  {
    "text": "एवं कुटुम्बी अशान्त आत्मा द्वन्द्व आरामः पतत् त्रिवत् ।\nपुष्णन् कुटुम्बं कृपणः सानुबन्धः अवसीदति ॥ ७३॥"
  },
  {
    "text": "यः प्राप्य मानुषं लोकं मुक्तिद्वारम् अपावृतम् ।\nगृहेषु खगवत् सक्तः तम् आरूढच्युतं विदुः ॥ ७४॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे श्रीकृष्णोद्धवसंवादे\nयद्वधूतेतिहासे सप्तमोऽध्यायः ॥ ७॥"
  },
  {
    "text": "अथास्श्टमोऽध्यायः ।\nसुखम् ऐन्द्रियकं राजन् स्वर्गे नरकः एव च ।\nदेहिनः यत् यथा दुःखं तस्मात् न इच्छेत तत् बुधाः ॥ १॥"
  },
  {
    "text": "ग्रासं सुमृष्टं विरसं महान्तं स्तोकम् एव वा ।\nयदृच्छया एव अपतितं ग्रसेत् आजगरः अक्रियः ॥ २॥"
  },
  {
    "text": "शयीत अहानि भूरीणि निराहारः अनुपक्रमः ।\nयदि न उपनमेत् ग्रासः महाहिः इव दिष्टभुक् ॥ ३॥"
  },
  {
    "text": "ओजः सहोबलयुतं बिभ्रत् देहम् अकर्मकम् ।\nशयानः वीतनिद्रः च नेहेत इन्द्रियवान् अपि ॥ ४॥"
  },
  {
    "text": "मुनिः प्रसन्नगम्भीरः दुर्विगाह्यः दुरत्ययः ।\nअनन्तपारः हि अक्षोभ्यः स्तिमित उदः इव अर्णवः ॥ ५॥"
  },
  {
    "text": "समृद्धकामः हीनः वा नारायणपरः मुनिः ।\nन उत्सर्पेत न शुष्येत सरिद्भिः इव सागरः ॥ ६॥"
  },
  {
    "text": "दृष्ट्वा स्त्रियं देवमायां तत् भावैः अजितेन्द्रियः ।\nप्रलोभितः पतति अन्धे तमसि अग्नौ पतङ्गवत् ॥ ७॥"
  },
  {
    "text": "योषित् हिरण्य आभरण अम्बरादि\n     द्रव्येषु मायारचितेषु मूढः ।\nप्रलोभितात्मा हि उपभोगबुद्ध्या\n     पतङ्गवत् नश्यति नष्टदृष्टिः ॥ ८॥"
  },
  {
    "text": "स्तोकं स्तोकं ग्रसेत् ग्रासं देहः वर्तेत यावता ।\nगृहान् अहिंसत् न आतिष्ठेत् वृत्तिं माधुकरीं मुनिः ॥ ९॥"
  },
  {
    "text": "अणुभ्यः च महद्भ्यः च शास्त्रेभ्यः कुशलः नरः ।\nसर्वतः सारम् आदद्यात् पुष्पेभ्यः इव षट्पदः ॥ १०॥"
  },
  {
    "text": "सायन्तनं श्वस्तनं वा न सङ्गृह्णीत भिक्षितम् ।\nपाणिपात्र उदरामत्रः मक्षिका इव न सङ्ग्रही ॥ ११॥"
  },
  {
    "text": "सायन्तनं श्वस्तनं वा न सङ्गृह्णीत भिक्षुकः ।\nमक्षिकाः इव सङ्गृह्णन् सह तेन विनश्यति ॥ १२॥"
  },
  {
    "text": "पद अपि युवतीं भिक्षुः न स्पृशेत् दारवीम् अपि ।\nस्पृशन् करीव बध्येत करिण्या अङ्गसङ्गतः ॥ १३॥"
  },
  {
    "text": "न अधिगच्छेत् स्त्रियं प्राज्ञः कर्हिचित् मृत्युम् आत्मनः ।\nबल अधिकैः स हन्येत गजैः अन्यैः गजः यथा ॥ १४॥"
  },
  {
    "text": "न देयं न उपभोग्यं च लुब्धैः यत् दुःख सञ्चितम् ।\nभुङ्क्ते तत् अपि तत् च अन्यः मधुहेव अर्थवित् मधु ॥ १५॥"
  },
  {
    "text": "सुख दुःख उपार्जितैः वित्तैः आशासानां गृह आशिषः ।\nमधुहेव अग्रतः भुङ्क्ते यतिः वै गृहमेधिनाम् ॥ १६॥"
  },
  {
    "text": "ग्राम्यगीतं न श्रुणुयात् यतिः वनचरः क्वचित् ।\nशिखेत हरिणात् वद्धात् मृगयोः गीतमोहितात् ॥ १७॥"
  },
  {
    "text": "नृत्यवादित्रगीतानि जुषन् ग्राम्याणि योषिताम् ।\nआसां क्रीडनकः वश्यः ऋष्यश‍ृङ्गः मृगीसुतः ॥ १८॥"
  },
  {
    "text": "जिह्वया अतिप्रमाथिन्या जनः रसविमोहितः ।\nमृत्युम् ऋच्छति असत् बुद्धिः मीनः तु बडिशैः यथा ॥ १९॥"
  },
  {
    "text": "इन्द्रियाणि जयन्ति आशुः निराहाराः मनीषिणः ।\nवर्जयित्वा तु रसनं तत् निरन्नस्य वर्धते ॥ २०॥"
  },
  {
    "text": "तावत् जितेन्द्रियः न स्यात् विजितानि इन्द्रियः पुमान् ।\nन जयेत् रसनं यावत् जितं सर्वं जिते रसे ॥ २१॥"
  },
  {
    "text": "पिङ्गला नाम वेश्या आसीत् विदेहनगरे पुरा ।\nतस्या मे शिक्षितं किञ्चित् निबोध नृपनन्दन ॥ २२॥"
  },
  {
    "text": "सा स्वैरिण्येकदा कान्तं सङ्केत उपनेष्यती ।\nअभूत्काले बहिर्द्वारि बिभ्रती रूपमुत्तमम् ॥ २३॥"
  },
  {
    "text": "मार्ग आगच्छतो वीक्ष्य पुरुषान्पुरुषर्षभ ।\nतान् शुल्कदान्वित्तवतः कान्तान्मेनेऽर्थकामुका ॥ २४॥"
  },
  {
    "text": "आगतेष्वपयातेषु सा सङ्केतोपजीवनी ।\nअप्यन्यो वित्तवान्कोऽपि मामुपैष्यति भूरिदः ॥ २५॥"
  },
  {
    "text": "एअवं दुराशया ध्वस्तनिद्रा द्वार्यवलम्बती ।\nनिर्गच्छन्ती प्रविशती निशीथं समपद्यत ॥ २६॥"
  },
  {
    "text": "तस्या वित्ताशया शुष्यद्वक्त्राया दीनचेतसः ।\nनिर्वेदः परमो जज्ञे चिन्ताहेतुः सुखावहः ॥ २७॥"
  },
  {
    "text": "तस्या निर्विण्णचित्ताया गीतं श्रुणु यथा मम ।\nनिर्वेद आशापाशानां पुरुषस्य यथा ह्यसिः ॥ २८॥"
  },
  {
    "text": "न हि अङ्गाजातनिर्वेदः देहबन्धं जिहासति ।\nयथा विज्ञानरहितः मनुजः ममतां नृप ॥ २९॥"
  },
  {
    "text": "पिङ्गला उवाच ।\nअहो मे मोहविततिं पश्यत अविजित आत्मनः ।\nया कान्तात् असतः कामं कामये येन बालिशा ॥ ३०॥"
  },
  {
    "text": "सन्तं समीपे रमणं रतिप्रदं\n     वित्तप्रदं नित्यम् इमं विहाय ।\nअकामदं दुःखभय आदि शोक\n     मोहप्रदं तुच्छम् अहं भजे अज्ञा ॥ ३१॥"
  },
  {
    "text": "अहो मयात्मा परितापितो वृथा\n     साङ्केत्यवृत्त्याऽतिविगर्ह्यवार्तया ।\nस्त्रैणान्नराद्याऽर्थतृषोऽनुशोच्या\n     त्क्रीतेन वित्तं रतिमात्मनेच्छती ॥ ३२॥"
  },
  {
    "text": "यदस्थिभिर्निर्मितवंशवंश्य\n     स्थूणं त्वचा रोमनखैः पिनद्धम् ।\nक्षरन्नवद्वारमगारमेतद्\n     विण्मूत्रपूर्णं मदुपैति कान्या ॥ ३३॥"
  },
  {
    "text": "विदेहानां पुरे ह्यस्मिन्नहमेकैव मूढधीः ।\nयाऽन्यस्मिच्छन्त्यसत्यस्मादात्मदात्काममच्युतात् ॥ ३४॥"
  },
  {
    "text": "सुहृत्प्रेष्ठतमो नाथ आत्मा चायं शरीरिणाम् ।\nतं विक्रीयात्मनैवाहं रमेऽनेन यथा रमा ॥ ३५॥"
  },
  {
    "text": "कियत्प्रियं ते व्यभजन्कामा ये कामदा नराः ।\nआद्यन्तवन्तो भार्याया देवा वा कालविद्रुताः ॥ ३६॥"
  },
  {
    "text": "नूनं मे भगवान् प्रीतः विष्णुः केन अपि कर्मणा ।\nनिर्वेदः अयं दुराशाया यत् मे जातः सुखावहः ॥ ३७॥"
  },
  {
    "text": "मैवं स्युर्मन्दभग्यायाः क्लेशा निर्वेदहेतवः ।\nयेनानुबन्धं निहृत्य पुरुषः शममृच्छति ॥ ३८॥"
  },
  {
    "text": "तेन उपकृतम् आदाय शिरसा ग्राम्यसङ्गताः ।\nत्यक्त्वा दुराशाः शरणं व्रजामि तम् अधीश्वरम् ॥ ३९॥"
  },
  {
    "text": "सन्तुष्टा श्रद्दधत्येतद्यथालाभेन जीवती ।\nविहराम्यमुनैवाहमात्मना रमणेन वै ॥ ४०॥"
  },
  {
    "text": "संसारकूपे पतितं विषयैर्मुषितेक्षणम् ।\nग्रस्तं कालाहिनाऽऽत्मानं कोऽन्यस्त्रातुमधीश्वरः ॥ ४१॥"
  },
  {
    "text": "आत्मा एव हि आत्मनः गोप्ता निर्विद्येत यदाखिलात् ।\nअप्रमत्तः इदं पश्यत् ग्रस्तं कालाहिना जगत् ॥ ४२॥"
  },
  {
    "text": "ब्राह्मण उवाच ।\nएअवं व्यवसितमतिर्दुराशां कान्ततर्षजाम् ।\nछित्वोपशममास्थाय शय्यामुपविवेश सा ॥ ४३॥"
  },
  {
    "text": "आशा हि परमं दुःखं नैराश्यं परमं सुखम् ।\nयथा संछिद्य कान्ताशां सुखं सुष्वाप पिङ्गला ॥ ४४॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे पिङ्गलोपाख्याऽनेष्टमोऽध्यायः ॥ ८॥"
  },
  {
    "text": "अथ नवमोऽध्यायः ।\nब्राह्मणः उवाच ।\nपरिग्रहः हि दुःखाय यत् यत् प्रियतमं नृणाम् ।\nअनन्तं सुखम् आप्नोति तत् विद्वान् यः तु अकिञ्चनः ॥ १॥"
  },
  {
    "text": "सामिषं कुररं जघ्नुः बलिनः ये निरामिषाः ।\nतत् आमिषं परित्यज्य सः सुखं समविन्दत ॥ २॥"
  },
  {
    "text": "न मे मानावमानौ स्तः न चिन्ता गेहपुत्रिणाम् ।\nआत्मक्रीडः आत्मरतिः विचरामि इह बालवत् ॥ ३॥"
  },
  {
    "text": "द्वौ एव चिन्तया मुक्तौ परम आनन्दः आप्लुतौ ।\nयः विमुग्धः जडः बालः यः गुणेभ्यः परं गतः ॥ ४॥"
  },
  {
    "text": "क्वचित् कुमारी तु आत्मानं वृणानान् गृहम् आगतान् ।\nस्वयं तान् अर्हयामास क्वापि यातेषु बन्धुषु ॥ ५॥"
  },
  {
    "text": "तेषम् अभ्यवहारार्थं शालीन् रहसि पार्थिव ।\nअवघ्नन्त्याः प्रकोष्ठस्थाः चक्रुः शङ्खाः स्वनं महत् ॥"
  },
  {
    "text": "६॥"
  },
  {
    "text": "सा तत् जुगुप्सितं मत्वा महती व्रीडिता ततः ।\nबभञ्ज एकैकशः शङ्खान् द्वौ द्वौ पाण्योः अशेषयत् ॥"
  },
  {
    "text": "७॥"
  },
  {
    "text": "उभयोः अपि अभूत् घोषः हि अवघ्नन्त्याः स्म शङ्खयोः ।\nतत्र अपि एकं निरभिदत् एकस्मान् न अभवत् ध्वनिः ॥ ८॥"
  },
  {
    "text": "अन्वशिक्षम् इमं तस्याः उपदेशम् अरिन्दम ।\nलोकान् अनुचरन् एतान् लोकतत्त्वविवित्सया ॥ ९॥"
  },
  {
    "text": "वासे बहूनां कलहः भवेत् वार्ता द्वयोः अपि ।\nएकः एव चरेत् तस्मात् कुमार्याः इव कङ्कणः ॥ १०॥"
  },
  {
    "text": "मनः एकत्र संयुज्यात् जितश्वासः जित आसनः ।\nवैराग्याभ्यासयोगेन ध्रियमाणम् अतन्द्रितः ॥ ११॥"
  },
  {
    "text": "यस्मिन् मनः लब्धपदं यत् एतत्\n    शनैः शनैः मुञ्चति कर्मरेणून् ।\nसत्त्वेन वृद्धेन रजः तमः च\n    विधूय निर्वाणम् उपैति अनिन्धनम् ॥ १२॥"
  },
  {
    "text": "तत् एवम् आत्मनि अवरुद्धचित्तः\n    न वेद किञ्चित् बहिः अन्तरं वा ।\nयथा इषुकारः नृपतिं व्रजन्तम्\n    इषौ गतात्मा न ददर्श पार्श्वे ॥ १३॥"
  },
  {
    "text": "एकचार्यनिकेतः स्यात् अप्रमत्तः गुहाशयः ।\nअलक्ष्यमाणः आचारैः मुनिः एकः अल्पभाषणः ॥ १४॥"
  },
  {
    "text": "गृहारम्भः अतिदुःखाय विफलः च अध्रुवात्मनः ।\nसर्पः परकृतं वेश्म प्रविश्य सुखम् एधते ॥ १५॥"
  },
  {
    "text": "एको नारायणो देवः पूर्वसृष्टं स्वमायया ।\nसंहृत्य कालकलया कल्पान्त इदमीश्वरः ॥ १६॥"
  },
  {
    "text": "एक एवाद्वितीयोऽभूदात्माधारोऽखिलाश्रयः ।\nकालेनात्मानुभावेन साम्यं नीतासु शक्तिषु ।\nसत्त्वादिष्वादिपुएरुषः प्रधानपुरुषेश्वरः ॥ १७॥"
  },
  {
    "text": "परावराणां परम आस्ते कैवल्यसञ्ज्ञितः ।\nकेवलानुभवानन्दसन्दोहो निरुपाधिकः ॥ १८॥"
  },
  {
    "text": "केवलात्मानुभावेन स्वमायां त्रिगुणात्मिकाम् ।\nसंक्षोभयन्सृजत्यादौ तया सूत्रमरिन्दम ॥ १९॥"
  },
  {
    "text": "तामाहुस्त्रिगुणव्यक्तिं सृजन्तीं विश्वतोमुखम् ।\nयस्मिन्प्रोतमिदं विश्वं येन संसरते पुमान् ॥ २०॥"
  },
  {
    "text": "यथा ऊर्णनाभिः हृदयात् ऊर्णां सन्तत्य वक्त्रतः ।\nतया विहृत्य भूयस्तां ग्रसति एवं महेश्वरः ॥ २१॥"
  },
  {
    "text": "यत्र यत्र मनः देही धारयेत् सकलं धिया ।\nस्नेहात् द्वेषात् भयात् वा अपि याति तत् तत् सरूपताम् ॥ २२॥"
  },
  {
    "text": "कीटः पेशस्कृतं ध्यायन् कुड्यां तेन प्रवेशितः ।\nयाति तत् स्सत्मतां राजन् पूर्वरूपम् असन्त्यजन् ॥ २३॥"
  },
  {
    "text": "एवं गुरुभ्यः एतेभ्यः एष मे शिक्षिता मतिः ।\nस्वात्मा उपशिक्षितां बुद्धिं श्रुणु मे वदतः प्रभो ॥ २४॥"
  },
  {
    "text": "देहः गुरुः मम विरक्तिविवेकहेतुः\n     बिभ्रत् स्म सत्त्वनिधनं सतत अर्त्युत् अर्कम् ।\nतत्त्वानि अनेन विमृशामि यथा तथा अपि\n     पारक्यम् इति अवसितः विचरामि असङ्गः ॥ २५॥"
  },
  {
    "text": "जायात्मजार्थपशुभृत्यगृहाप्तवर्गान्\n     पुष्णाति यत् प्रियचिकीर्षया वितन्वन् ॥"
  },
  {
    "text": "स्वान्ते सकृच्छ्रम् अवरुद्धधनः सः देहः\n     सृष्ट्वा अस्य बीजम् अवसीदति वृक्षधर्मा ॥ २६॥"
  },
  {
    "text": "जिह्वा एकतः अमुम् अवकर्षति कर्हि तर्षा\n     शिश्नः अन्यतः त्वक् उदरं श्रवणं कुतश्चित् ।\nग्राणः अन्यतः चपलदृक् क्व च कर्मशक्तिः\n     बह्व्यः सपत्न्यः इव गेहपतिं लुनन्ति ॥ २७॥"
  },
  {
    "text": "सृष्ट्वा पुराणि विविधानि अजया आत्मशक्त्या\n     वृक्षान् सरीसृपपशून्खगदंशमत्स्यान् ।\nतैः तैः अतुष्टहृदयः पुरुषं विधाय\n     ब्रह्मावलोकधिषणं मुदमाप देवः ॥ २८॥"
  },
  {
    "text": "लब्ध्वा सुदुर्लभम् इदं बहुसम्भवान्ते\n     मानुष्यमर्थदमनित्यमपीह धीरः ।\nतूर्णं यतेत न पतेत् अनुमृत्युः यावत्\n     निःश्रेयसाय विषयः खलु सर्वतः स्यात् ॥ २९॥"
  },
  {
    "text": "एवं सञ्जातवैराग्यः विज्ञानलोक आत्मनि ।\nविचरामि महीम् एतां मुक्तसङ्गः अनहङ्कृतिः ॥ ३०॥"
  },
  {
    "text": "न हि एकस्मात् गुरोः ज्ञानं सुस्थिरं स्यात् सुपुष्कलम् ।\nब्रह्म एतत् अद्वितीयं वै गीयते बहुधा ऋषिभिः ॥ ३१॥"
  },
  {
    "text": "श्रीभगवानुवाच ।\nइत्युक्त्वा स यदुं विप्रस्तमामन्त्रय गभीरधीः ।\nवन्दितो।आभ्यर्थितो राज्ञा ययौ प्रीतो यथागतम् ॥ ३२॥"
  },
  {
    "text": "अवधूतवचः श्रुत्वा पूर्वेषां नः स पूर्वजः ।\nसर्वसङ्गविनिर्मुक्तः समचित्तो बभूव ह ॥ ३३॥"
  },
  {
    "text": "(इति अवधूतगीतम् ।)"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे भगवदुद्धवसंवादे\nनवमोऽध्यायः ॥ ९॥"
  },
  {
    "text": "अथ दशमोऽध्यायः ।\nश्रीभगवान् उवाच ।\nमया उदितेषु अवहितः स्वधर्मेषु मदाश्रयः ।\nवर्णाश्रमकुल आचारम् अकामात्मा समाचरेत् ॥ १॥"
  },
  {
    "text": "अन्वीक्षेत विशुद्धात्मा देहिनां विषयात्मनाम् ।\nगुणेषु तत्त्वध्यानेन सर्वारम्भविपर्ययम् ॥ २॥"
  },
  {
    "text": "सुप्तस्य विषयालोकः ध्यायतः वा मनोरथः ।\nनानामकत्वात् विफलः तथा भेदात्मदीः गुणैः ॥ ३॥"
  },
  {
    "text": "निवृत्तं कर्म सेवेत प्रवृत्तं मत्परः त्यजेत् ।\nजिज्ञासायां सम्प्रवृत्तः न अद्रियेत् कर्म चोदनाम् ॥ ४॥"
  },
  {
    "text": "यमानभीक्ष्णं सेवेत नियमान् मत्परः क्वचित् ।\nमदभिज्ञं गुर्ं शान्तम् उपासीत मदात्मकम् ॥ ५॥"
  },
  {
    "text": "अमान्यमत्सरः दक्षः निर्ममः दृढसौहृदः ।\nअसत्वरः अर्थजिज्ञासुः अनसूयौः अमोघवाक् ॥ ६॥"
  },
  {
    "text": "जायापत्यगृहक्षेत्रस्वजनद्रविण आदिषु ।\nउदासीनः समं पश्यन् सर्वेषु अर्थम् इव आत्मनः ॥ ७॥"
  },
  {
    "text": "विलक्षणः स्थूलसूक्ष्मात् देहात् आत्मेक्षिता स्वदृक् ।\nयथाग्निः दारुणः दाह्यात् दाहकः अन्यः प्रकाशकः ॥ ८॥"
  },
  {
    "text": "निरोध उत्पत्ति अणु बृहन् नानात्वं तत्कृतान् गुणान् ।\nअन्तः प्रविष्टः आधत्तः एवं देहगुणान् परः ॥ ९॥"
  },
  {
    "text": "यः असौ गुणैः विरचितः देहः अयं पुरुषस्य हि ।\nसंसारः तत् निबन्धः अयं पुंसः विद्यात् छिदात्मनः ॥ १०॥"
  },
  {
    "text": "तस्मात् जिज्ञासया आत्मानम् आत्मस्थं परम् ।\nसङ्गम्य निरसेत् एतत् वस्तुबुद्धिं यथाक्रमम् ॥ ११॥"
  },
  {
    "text": "आचार्यः अरणिः आद्यः स्यात् अन्तेवासि उत्तर अरणिः ।\nतत् सन्धानं प्रवचनं विद्या सन्धिः सुखावहः ॥ १२॥"
  },
  {
    "text": "वैशारदी सा अतिविशुद्धबुद्धिः\n     धुनोति मायां गुणसम्प्रसूताम् ।\nगुणान् च सन्दह्य यत् आत्मम् एतत्\n     स्वयं च शाम्यति असमिद् यथा अग्निः ॥ १३॥"
  },
  {
    "text": "अथ एषां कर्मकर्तॄणां भोक्तॄणां सुखदुःखयोः ।\nनानात्वम् अथ नित्यत्वं लोककालागम आत्मनाम् ॥ १४॥"
  },
  {
    "text": "मन्यसे सर्वभावानां संस्था हि औत्पत्तिकी यथा ।\nतत् तत् आकृतिभेदेन जायते भिद्यते च धीः ॥ १५॥"
  },
  {
    "text": "एवम् अपि अङ्ग सर्वेषां देहिनां देहयोगतः ।\nकाल अवयवतः सन्ति भावा जन्मादयोः असकृत् ॥ १६॥"
  },
  {
    "text": "अत्र अपि कर्मणां कर्तुः अस्वातन्त्र्यं च लक्ष्यते ।\nभोक्तुः च दुःखसुखयोः कः अन्वर्थः विवशं भजेत् ॥ १७॥"
  },
  {
    "text": "न देहिनां सुखं किञ्चित् विद्यते विदुषाम् अपि ।\nतथा च दुःखं मूढानां वृथा अहङ्करणं परम् ॥ १८॥"
  },
  {
    "text": "यदि प्राप्तिं विघातं च जानन्ति सुखदुःखयोः ।\nते अपि अद्धा न विदुः योगं मृत्युः न प्रभवेत् यथा ॥ १९॥"
  },
  {
    "text": "कः अन्वर्थः सुखयति एनं कामः वा मृत्युः अन्तिके ।\nआघातं नीयमानस्य वध्यसि एव न तुष्टिदः ॥ २०॥"
  },
  {
    "text": "श्रुतं च दृष्टवत् दुष्टं स्पर्धा असूया अत्ययव्ययैः ।\nबहु अन्तराय कामत्वात् कृषिवत् च अपि निष्फलम् ॥ २१॥"
  },
  {
    "text": "अन्तरायैः अविहतः यदि धर्मः स्वनुष्ठितः ।\nतेनापि निर्जितं स्थानं यथा गच्छति तत् श्रुणु ॥ २२॥"
  },
  {
    "text": "इष्त्वा इह देवताः यज्ञैः स्वर्लोकं याति याज्ञिकः ।\nभुञ्जीत देववत् तत्र भोगान् दिव्यान् निज अर्जितान् ॥ २३॥"
  },
  {
    "text": "स्वपुण्य उपचिते शुभ्रे विमानः उपगीयते ।\nगन्धर्वैः विहरन्मध्ये देवीनां हृद्यवेषधृक् ॥ २४॥"
  },
  {
    "text": "स्त्रीभिः कामगयानेन किङ्किणीजालमालिना ।\nक्रीडन् न वेद आत्मपातं सुराक्रीडेषु निर्वृतः ॥ २५॥"
  },
  {
    "text": "तावत् प्रमोदते स्वर्गे यावत् पुण्यं समाप्यते ।\nक्षीणपुण्यः पतति अर्वाक् अनिच्छन् कालचालितः ॥ २६॥"
  },
  {
    "text": "यदि अधर्मरतः सङ्गात् असतां वा अजितेन्द्रियः ।\nकामात्मा कृपणः लुब्धः स्त्रैणः भूतविहिंसकः ॥ २७॥"
  },
  {
    "text": "पशून् अविधिना आलभ्य प्रेतभूतगणान् यजन् ।\nनरकान् अवशः जन्तुः गत्वा याति उल्बणं तमः ॥ २८॥"
  },
  {
    "text": "कर्माणि दुःख उदर्काणि कुर्वन् देहेन तैः पुनः ।\nदेहम् आभजते तत्र किं सुखं मर्त्यधर्मिणः ॥ २९॥"
  },
  {
    "text": "लोकानां लोक पालानां मद्भयं कल्पजीविनाम् ।\nब्रह्मणः अपि भयं मत्तः द्विपराधपर आयुषः ॥ ३०॥"
  },
  {
    "text": "गुणाः सृजन्ति कर्माणि गुणः अनुसृजते गुणान् ।\nजीवः तु गुणसंयुक्तः भुङ्क्ते कर्मफलानि असौ ॥ ३१॥"
  },
  {
    "text": "यावत् स्यात् गुणवैषम्यं तावत् नानात्वम् आत्मनः ।\nनानात्वम् आत्मनः यावत् पारतन्त्र्यं तदा एव हि ॥ ३२॥"
  },
  {
    "text": "यावत् अस्य अस्वतन्त्रत्वं तावत् ईश्वरतः भयम् ।\nयः एतत् समुपासीरन् ते मुह्यन्ति शुचार्पिताः ॥ ३३॥"
  },
  {
    "text": "कालः आत्मा आगमः लोकः स्वभावः धर्मः एव च ।\nइति मां बहुधा प्राहुः गुणव्यतिकरे सति ॥ ३४॥"
  },
  {
    "text": "उद्धवः उवाच  ।\nगुणेषु वर्तमानः अपि देहजेषु अनपावृताः ।\nगुणैः न बध्यते देही बध्यते वा कथं विभो ॥ ३५॥"
  },
  {
    "text": "कथं वर्तेत विहरेत् कैः वा ज्ञायेत लक्षणैः ।\nकिं भुञ्जीत उत विसृजेत् शयीत आसीत याति वा ॥ ३६॥"
  },
  {
    "text": "एतत् अच्युत मे ब्रूहि प्रश्नं प्रश्नविदां वर ।\nनित्यमुक्तः नित्यबद्धः एकः एव इति मे भ्रमः ॥ ३७॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे भगवदुद्धवसंवादे\nदशमोऽध्यायः ॥ १०॥"
  },
  {
    "text": "अथ एकादशोऽध्यायः ।\nश्रीभगवान् उवाच ।\nबद्धः मुक्तः इति व्याख्या गुणतः मे न वस्तुतः  ।\nगुणस्य मायामूलत्वात् न मे मोक्षः न बन्धनम् ॥ १॥"
  },
  {
    "text": "शोकमोहौ सुखं दुःखं देहापत्तिः च मायया ।\nस्वप्नः यथा आत्मनः ख्यातिः संसृतिः न तु वास्तवी ॥ २॥"
  },
  {
    "text": "विद्या अविद्ये मम तनू विद्धि उद्धव शरीरिणाम् ।\nमोक्षबन्धकरी आद्ये मायया मे विनिर्मिते ॥ ३॥"
  },
  {
    "text": "एकस्य एव मम अंशस्य जीवस्य एव महामते ।\nबन्धः अस्य अविद्यया अनादिः विद्यया च तथा इतरः ॥ ४॥"
  },
  {
    "text": "अथ बद्धस्य मुक्तस्य वैलक्षण्यं वदामि ते ।\nविरुद्धधर्मिणोः तात स्थितयोः एकधर्मिणि ॥ ५॥"
  },
  {
    "text": "सुपर्णौ एतौ सदृशौ सखायौ\n     यदृच्छया एतौ कृतनीडौ च वृक्षे ।\nएकः तयोः खादति पिप्पलान्नम्\n     अन्यः निरन्नः अपि बलेन भूयान् ॥ ६॥"
  },
  {
    "text": "आत्मानम् अन्यं च सः वेद विद्वान्\n     अपिप्पलादः न तु पिप्पलादः ।\nयः अविद्यया युक् स तु नित्यबद्धः\n     विद्यामयः यः स तु नित्यमुक्तः ॥ ७॥"
  },
  {
    "text": "देहस्थः अपि न देहस्थः विद्वान् स्वप्नात् यथा उत्थितः ।\nअदेहस्थः अपि देहस्थः कुमतिः स्वप्नदृक् यथा ॥ ८॥"
  },
  {
    "text": "इन्द्रियैः इन्द्रियार्थेषु गुणैः अपि गुणेषु च ।\nगृह्यमाणेषु अहङ्कुर्यात् न विद्वान् यः तु अविक्रियः ॥ ९॥"
  },
  {
    "text": "दैवाधीने शरीरे अस्मिन् गुणभाव्येन कर्मणा ।\nवर्तमानः अबुधः तत्र कर्ता अस्मि इति निबध्यते ॥ १०॥"
  },
  {
    "text": "एवं विरक्तः शयनः आसनाटनमज्जने ।\nदर्शनस्पर्शनघ्राणभोजनश्रवणादिषु ॥ ११॥"
  },
  {
    "text": "न तथा बध्यते विद्वान् तत्र तत्र आदयन् गुणान् ।\nप्रकृतिस्थः अपि असंसक्तः यथा खं सविता अनिलः ॥ १२॥"
  },
  {
    "text": "वैशारद्येक्षया असङ्गशितया छिन्नसंशयः ।\nप्रतिबुद्धः इव स्वप्नात् नानात्वात् विनिवर्तते ॥ १३॥"
  },
  {
    "text": "यस्य स्युः वीतसङ्कल्पाः प्राणेन्द्रियमनोधियाम् ।\nवृत्तयः सः विनिर्मुक्तः देहस्थः अपि हि तत् गुणैः ॥ १४॥"
  },
  {
    "text": "यस्य आत्मा हिंस्यते हिंस्र्यैः येन किञ्चित् यदृच्छया ।\nअर्च्यते वा क्वचित् तत्र न व्यतिक्रियते बुधः ॥ १५॥"
  },
  {
    "text": "न स्तुवीत न निन्देत कुर्वतः साधु असाधु वा ।\nवदतः गुणदोषाभ्यां वर्जितः समदृक् मुनिः ॥ १६॥"
  },
  {
    "text": "न कुर्यात् न वदेत् किञ्चित् न ध्यायेत् साधु असाधु वा ।\nआत्मारामः अनया वृत्त्या विचरेत् जडवत् मुनिः ॥ १७॥"
  },
  {
    "text": "शब्दब्रह्मणि निष्णातः न निष्णायात् परे यदि ।\nश्रमः तस्य श्रमफलः हि अधेनुम् इव रक्षतः ॥ १८॥"
  },
  {
    "text": "गां दुग्धदोहाम् असतीं च भार्याम्\n     देहं पराधीनम् असत्प्रजां च ।\nवित्तं तु अतीर्थीकृतम् अङ्ग वाचम्\n     हीनां मया रक्षति दुःखदुःखी ॥ १९॥"
  },
  {
    "text": "यस्यां न मे पावनम् अङ्ग कर्म\n     स्थितिउद्भवप्राण निरोधनम् अस्य ।\nलीलावतारईप्सितजन्म वा स्यात्\n     बन्ध्यां गिरं तां बिभृयात् न धीरः ॥ २०॥"
  },
  {
    "text": "एवं जिज्ञासया अपोह्य नानात्वभ्रमम् आत्मनि ।\nउपारमेत विरजं मनः मयि अर्प्य सर्वगे ॥ २१॥"
  },
  {
    "text": "यदि अनीशः धारयितुं मनः ब्रह्मणि निश्चलम् ।\nमयि सर्वाणि कर्माणि निरपेक्षः समाचर ॥ २२॥"
  },
  {
    "text": "श्रद्धालुः मे कथाः श‍ृण्वन् सुभद्रा लोकपावनीः ।\nगायन् अनुस्मरन् कर्म जन्म च अभिनयन् मुहुः ॥ २३॥"
  },
  {
    "text": "मदर्थे धर्मकामार्थान् आचरन् मदपाश्रयः ।\nलभते निश्चलां भक्तिं मयि उद्धव सनातने ॥ २४॥"
  },
  {
    "text": "सत्सङ्गलब्धया भक्त्या मयि मां सः उपासिता ।\nसः वै मे दर्शितं सद्भिः अञ्जसा विन्दते पदम् ॥ २५॥"
  },
  {
    "text": "उद्धव उवाच ।\nसाधुः तव उत्तमश्लोक मतः कीदृग्विधः प्रभो ।\nभक्तिः त्वयि उपयुज्येत कीदृशी सद्भिः आदृता ॥ २६॥"
  },
  {
    "text": "एतत् मे पुरुषाध्यक्ष लोकाध्यक्ष जगत् प्रभो ।\nप्रणताय अनुरक्ताय प्रपन्नाय च कथ्यताम् ॥ २७॥"
  },
  {
    "text": "त्वं ब्रह्म परमं व्योम पुरुषः प्रकृतेः परः ।\nअवतीर्णः असि भगवन् स्वेच्छाउपात्तपृथक् वपुः ॥ २८॥"
  },
  {
    "text": "श्रीभगवान् उवाच ।\nकृपालुः अकृतद्रोहः तितिक्षुः सर्वदेहिनाम् ।\nसत्यसारः अनवद्यात्मा समः सर्वोपकारकः ॥ २९॥"
  },
  {
    "text": "कामैः अहतधीः दान्तः मृदुः शुचिः अकिञ्चनः ।\nअनीहः मितभुक् शान्तः स्थिरः मत् शरणः मुनिः ॥ ३०॥"
  },
  {
    "text": "अप्रमत्तः गभीरात्मा धृतिमाञ्जितषड्गुणः ।\nअमानी मानदः कल्पः मैत्रः कारुणिकः कविः ॥ ३१॥"
  },
  {
    "text": "आज्ञाय एवं गुणान् दोषान्मयादिष्टान् अपि स्वकान् ।\nधर्मान् सन्त्यज्य यः सर्वान् मां भजेत सः सत्तमः ॥ ३२॥"
  },
  {
    "text": "ज्ञात्वा अज्ञात्वा अथ ये वै मां यावान् यः च अस्मि\nयादृशः ।\nभजन्ति अनन्यभावेन ते मे भक्ततमाः मताः ॥ ३३॥"
  },
  {
    "text": "मल्लिङ्गमद्भक्तजनदर्शनस्पर्शनार्चनम् ।\nपरिचर्या स्तुतिः प्रह्वगुणकर्म अनुकीर्तनम् ॥ ३४॥"
  },
  {
    "text": "मत्कथाश्रवणे श्रद्धा मत् अनुध्यानम् उद्धव ।\nसर्वलाभ उपहरणं दास्येन आत्मनिवेदनम् ॥ ३५॥"
  },
  {
    "text": "मज्जन्मकर्मकथनं मम पर्वानुमोदनम् ।\nगीतताण्डववादित्रगोष्ठीभिः मद्गृह उत्सवः ॥ ३६॥"
  },
  {
    "text": "यात्रा बलिविधानं च सर्ववार्षिकपर्वसु ।\nवैदिकी तान्त्रिकी दीक्षा मदीयव्रतधारणम् ॥ ३७॥"
  },
  {
    "text": "मम अर्चास्थापने श्रद्धा स्वतः संहत्य च उद्यमः ।\nउद्यान उपवनाक्रीडपुरमन्दिरकर्मणि ॥ ३८॥"
  },
  {
    "text": "संमार्जन उपलेपाभ्यां सेकमण्डलवर्तनैः ।\nगृहशुश्रूषणं मह्यं दासवद्यदमायया ॥ ३९॥"
  },
  {
    "text": "अमानित्वम् अदम्भित्वं कृतस्य अपरिकीर्तनम् ।\nअपि दीपावलोकं मे न उपयुञ्ज्यात् निवेदितम् ॥ ४०॥"
  },
  {
    "text": "यत् यत् इष्टतमं लोके यत् च अतिप्रियम् आत्मनः ।\nतत् तत् निवेदयेत् मह्यं तत् आनन्त्याय कल्पते ॥ ४१॥"
  },
  {
    "text": "सूर्यः अग्निः ब्राह्मणः गावः वैष्णवः खं मरुत् जलम् ।\nभूः आत्मा सर्वभूतानि भद्र पूजापदानि मे ॥ ४२॥"
  },
  {
    "text": "सूर्ये तु विद्यया त्रय्या हविषाग्नौ यजेत माम् ।\nआतिथ्येन तु विप्राग्र्यः गोष्वङ्ग यवसादिना ॥ ४३॥"
  },
  {
    "text": "वैष्णवे बन्धुसत्कृत्या हृदि खे ध्याननिष्ठया ।\nवायौ मुख्यधिया तोये द्रव्यैः तोयपुरस्कृतैः ॥ ४४॥"
  },
  {
    "text": "स्थण्डिले मन्त्रहृदयैः भोगैः आत्मानम् आत्मनि ।\nक्षेत्रज्ञं सर्वभूतेषु समत्वेन यजेत माम् ॥ ४५॥"
  },
  {
    "text": "धिष्ण्येषु एषु इति मद्रूपं शङ्खचक्रगदाम्बुजैः ।\nयुक्तं चतुर्भुजं शान्तं ध्यायन् अर्चेत् समाहितः ॥ ४६॥"
  },
  {
    "text": "इष्टापूर्तेन माम् एवं यः यजेत समाहितः ।\nलभते मयि सद्भक्तिं मत्स्मृतिः साधुसेवया ॥ ४७॥"
  },
  {
    "text": "प्रायेण भक्तियोगेन सत्सङ्गेन विना उद्धव ।\nन उपायः विद्यते सध्र्यङ् प्रायणं हि सताम् अहम् ॥ ४८॥"
  },
  {
    "text": "अथ एतत् परमं गुह्यं श्रुण्वतः यदुनन्दन ।\nसुगोप्यम् अपि वक्ष्यामि त्वं मे भृत्यः सुहृत् सखा ॥ ४९॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे श्रीकृष्णोद्धवसंवादे\nएकादशपूजाविधानयोगो नाम एकादशोऽध्यायः ॥ ११॥"
  },
  {
    "text": "अथ द्वादशोऽध्यायः ।\nश्रीभगवान् उवाच ।\nन रोधयति मां योगः न स्साङ्ख्यं धर्मः एव च ।\nन स्वाध्यायः तपः त्यागः न इष्टापूर्तं न दक्षिणा ॥ १॥"
  },
  {
    "text": "व्रतानि यज्ञः छन्दांसि तीर्थानि नियमाः यमाः ।\nयथा अवरुन्धे सत्सङ्गः सर्वसङ्ग अपहः हि माम् ॥ २॥"
  },
  {
    "text": "सत्सङ्गेन हि दैतेया यातुधानः मृगाः खगाः ।\nगन्धर्व अप्सरसः नागाः सिद्धाः चारणगुह्यकाः ॥ ३॥"
  },
  {
    "text": "विद्याधराः मनुष्येषु वैश्याः शूद्राः स्त्रियः अन्त्यजाः ।\nरजः तमः प्रकृतयः तस्मिन् तस्मिन् युगे अनघ ॥ ४॥"
  },
  {
    "text": "बहवः मत्पदं प्राप्ताः त्वाष्ट्रकायाधवादयः ।\nवृषपर्वा बलिः वाणः मयः च अथ विभीषणः ॥ ५॥"
  },
  {
    "text": "सुग्रीवः हनुमान् ऋक्षः गजः गृध्रः वणिक्पथः ।\nव्याधः कुब्जा व्रजे गोप्यः यज्ञपत्न्यः तथा अपरे ॥ ६॥"
  },
  {
    "text": "ते न अधितश्रुतिगणाः न उपासितमहत्तमाः ।\nअव्रतातप्ततपसः मत्सङ्गात् माम् उपागताः ॥ ७॥"
  },
  {
    "text": "केवलेन हि भावेन गोप्यः गावः नगाः मृगाः ।\nये अन्ये मूढधियः नागाः सिद्धाः माम् ईयुः अञ्जसा ॥ ८॥"
  },
  {
    "text": "यं न योगेन साङ्ख्येन दानव्रततपः अध्वरैः ।\nव्याख्याः स्वाध्यायसंन्यासैः प्राप्नुयात् यत्नवान् अपि ॥ ९॥"
  },
  {
    "text": "रामेण सार्धं मथुरां प्रणीते\n     श्वाफल्किना मयि अनुरक्तचित्ताः ।\nविगाढभावेन न मे वियोग\n     तीव्राधयः अन्यं ददृशुः सुखाय ॥ १०॥"
  },
  {
    "text": "ताः ताः क्षपाः प्रेष्ठतमेन नीताः\n     मया एव वृन्दावनगोचरेण ।\nक्षणार्धवत् ताः पुनरङ्ग तासां\n     हीना माया कल्पसमा बभूवुः ॥ ११॥"
  },
  {
    "text": "ताः न अविदन् मयि अनुषङ्गबद्ध\n     धियः स्वमात्मानम् अदः तथा इदम् ।\nयथा समाधौ मुनयः अब्धितोये\n     नद्यः प्रविष्टाः इव नामरूपे ॥ १२॥"
  },
  {
    "text": "मत्कामा रमणं जारम् अस्वरूपविदः अबलाः ।\nब्रह्म मां परमं प्रापुः सङ्गात् शतसहस्रशः ॥ १३॥"
  },
  {
    "text": "तस्मात् त्वम् उद्धव उत्सृज्य चोदनां प्रतिचोदनाम् ।\nप्रवृत्तं च निवृत्तं च श्रोतव्यं श्रुतम् एव च ॥ १४॥"
  },
  {
    "text": "माम् एकम् एव शरणम् आत्मानं सर्वदेहिनाम् ।\nयाहि सर्वात्मभावेन मया स्याः हि अकुतोभयः ॥ १५॥"
  },
  {
    "text": "उद्धवः उवाच ।\nसंशयः श्रुण्वतः वाचं तव योगेश्वर ईश्वर ।\nन निवर्ततः आत्मस्थः येन भ्राम्यति मे मनः ॥ १६॥"
  },
  {
    "text": "श्रीभगवान् उवाच ।\nसः एष जीवः विवरप्रसूतिः\n     प्राणेन घोषेण गुहां प्रविष्टः ।\nमनोमयं सूक्ष्मम् उपेत्य रूपं\n     मात्रा स्वरः वर्णः इति स्थविष्ठः ॥ १७॥"
  },
  {
    "text": "यथा अनलः खे अनिलबन्धुः ऊष्मा\n     बलेन दारुण्यधिमथ्यमानः ।\nअणुः प्रजातः हविषा समिध्यते\n     तथा एव मे व्यक्तिः इयं हि वाणी ॥ १८॥"
  },
  {
    "text": "एवं गदिः कर्मगतिः विसर्गः\n     घ्राणः रसः दृक् स्पर्शः श्रुतिः च ।\nसङ्कल्पविज्ञानम् अथ अभिमानः\n     सूत्रं रजः सत्त्वतमोविकारः ॥ १९॥"
  },
  {
    "text": "अयं हि जीवः त्रिवृत् अब्जयोनिः\n     अव्यक्तः एकः वयसा सः आद्यः ।\nविश्लिष्टशक्तिः बहुधा एव भाति\n     बीजानि योनिं प्रतिपद्य यद्वत् ॥ २०॥"
  },
  {
    "text": "यस्मिन् इदं प्रोतम् अशेषम् ओतं\n     पटः यथा तन्तुवितानसंस्थः ।\nयः एष संसारतरुः पुराणः\n     कर्मात्मकः पुष्पफले प्रसूते ॥ २१॥"
  },
  {
    "text": "द्वे अस्य बीजे शतमूलः त्रिनालः\n     पञ्चस्कन्धः पञ्चरसप्रसूतिः ।\nदश एकशाखः द्विसुपर्णनीडः\n     त्रिवल्कलः द्विफलः अर्कं प्रविष्टः ॥ २२॥"
  },
  {
    "text": "अदन्ति च एकं फलम् अस्य गृध्रा\n     ग्रामेचराः एकम् अरण्यवासाः ।\nहंसाः यः एकं बहुरूपम् इज्यैः\n     मायामयं वेद सः वेद वेदम् ॥ २३॥"
  },
  {
    "text": "एवं गुरु उपासनया एकभक्त्या\n     विद्याकुठारेण शितेन धीरः ।\nविवृश्च्य जीवाशयम् अप्रमत्तः\n     सम्पद्य च आत्मानम् अथ त्यज अस्त्रम् ॥ २४॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे श्रीकृष्णोद्धवसंवादे\nद्वादशोऽध्यायः ॥ १२॥"
  },
  {
    "text": "अथ त्रयोदशोऽध्यायः ।\nश्रीभगवान् उवाच ।\nसत्त्वं रजः तमः इति गुणाः बुद्धेः न च आत्मनः ।\nसत्त्वेन अन्यतमौ हन्यात् सत्त्वं सत्त्वेन च एव हि ॥ १॥"
  },
  {
    "text": "सत्त्वात् धर्मः भवेत् वृद्धात् पुंसः मद्भक्तिलक्षणः ।\nसात्विक उपासया सत्त्वं ततः धर्मः प्रवर्तते ॥ २॥"
  },
  {
    "text": "धर्मः रजः तमः हन्यात् सत्त्ववृद्धिः अनुत्तमः ।\nआशु नश्यति तत् मूलः हि अधर्मः उभये हते ॥ ३॥"
  },
  {
    "text": "आगमः अपः प्रजा देशः कालः कर्म च जन्म च ।\nध्यानं मन्त्रः अथ संस्कारः दश एते गुणहेतवः ॥ ४॥"
  },
  {
    "text": "तत् तत् सात्विकम् एव एषां यत् यत् वृद्धाः प्रचक्षते ।\nनिन्दन्ति तामसं तत् तत् राजसं तत् उपेक्षितम् ॥ ५॥"
  },
  {
    "text": "सात्त्विकानि एव सेवेत पुमान् सत्त्वविवृद्धये ।\nततः धर्मः ततः ज्ञानं यावत् स्मृतिः अपोहनम् ॥ ६॥"
  },
  {
    "text": "वेणुसङ्घर्षजः वह्निः दग्ध्वा शाम्यति तत् वनम् ।\nएवं गुणव्यत्ययजः देहः शाम्यति तत् क्रियः ॥ ७॥"
  },
  {
    "text": "उद्धवः उवाच ।\nविदन्ति मर्त्याः प्रायेण विषयान् पदम् आपदाम् ।\nतथा अपि भुञ्जते कृष्ण तत् कथं श्व खर अजावत् ॥ ८॥"
  },
  {
    "text": "श्रीभगवान् उवाच ।\nअहम् इति अन्यथाबुद्धिः प्रमत्तस्य यथा हृदि ।\nउत्सर्पति रजः घोरं ततः वैकारिकं मनः ॥ ९॥"
  },
  {
    "text": "रजोयुक्तस्य मनसः सङ्कल्पः सविकल्पकः ।\nततः कामः गुणध्यानात् दुःसहः स्यात् हि दुर्मतेः ॥ १०॥"
  },
  {
    "text": "करोति कामवशगः कर्माणि अविजितेन्द्रियः ।\nदुःखोदर्काणि सम्पश्यन् रजोवेगविमोहितः ॥ ११।\nरजः तमोभ्यां यत् अपि विद्वान् विक्षिप्तधीः पुनः ।\nअतन्द्रितः मनः युञ्जन् दोषदृष्टिः न सज्जते ॥ १२॥"
  },
  {
    "text": "अप्रमत्तः अनुयुञ्जीतः मनः मयि अर्पयन् शनैः ।\nअनिर्विण्णः यथाकालं जितश्वासः जितासनः ॥ १३॥"
  },
  {
    "text": "एतावान् योगः आदिष्टः मत् शिष्यैः सनक आदिभिः ।\nसर्वतः मनः आकृष्य मय्यद्धा आवेश्यते यथा ॥ १४॥"
  },
  {
    "text": "उद्धवः उवाच ।\nयदा त्वं सनक आदिभ्यः येन रूपेण केशव ।\nयोगम् आदिष्टवान् एतत् रूपम् इच्छामि वेदितुम् ॥ १५॥"
  },
  {
    "text": "श्रीभगवान् उवाच ।\nपुत्राः हिरण्यगर्भस्य मानसाः सनक आदयः ।\nपप्रच्छुः पितरं सूक्ष्मां योगस्य ऐकान्तिकीं गतिम् ॥"
  },
  {
    "text": "१६॥"
  },
  {
    "text": "सनक आदयः ऊचुः ।\nगुणेषु आविशते चेतः गुणाः चेतसि च प्रभो ।\nकथम् अन्योन्यसन्त्यागः मुमुक्षोः अतितितीर्षोः ॥ १७॥"
  },
  {
    "text": "श्रीभगवान् उवाच ।\nएवं पृष्टः महादेवः स्वयम्भूः भूतभावनः ।\nध्यायमानः प्रश्नबीजं न अभ्यपद्यत कर्मधीः ॥ १८॥"
  },
  {
    "text": "सः माम् अचिन्तयत् देवः प्रश्नपारतितीर्षया ।\nतस्य अहं हंसरूपेण सकाशम् अगमं तदा ॥ १९॥"
  },
  {
    "text": "दृष्ट्वा माम् त उपव्रज्य कृत्वा पाद अभिवन्दनम् ।\nब्रह्माणम् अग्रतः कृत्वा पप्रच्छुः कः भवान् इति ॥ २०॥"
  },
  {
    "text": "इति अहं मुनिभिः पृष्टः तत्त्वजिज्ञासुभिः तदा ।\nयत् अवोचम् अहं तेभ्यः तत् उद्धव निबोध मे ॥ २१॥"
  },
  {
    "text": "वस्तुनः यदि अनानात्वम् आत्मनः प्रश्नः ईदृशः ।\nकथं घटेत वः विप्राः वक्तुः वा मे कः आश्रयः ॥ २२॥"
  },
  {
    "text": "पञ्चात्मकेषु भूतेषु समानेषु च वस्तुतः ।\nकः भवान् इति वः प्रश्नः वाचारम्भः हि अनर्थकः ॥ २३॥"
  },
  {
    "text": "मनसा वचसा दृष्ट्या गृह्यते अन्यैः अपि इन्द्रियैः ।\nअहम् एव न मत्तः अन्यत् इति बुध्यध्वम् अञ्जसा ॥ २४॥"
  },
  {
    "text": "गुणेषु आविशते चेतः गुणाः चेतसि च प्रजाः ।\nजीवस्य देहः उभयं गुणाः चेतः मत् आत्मनः ॥ २५॥"
  },
  {
    "text": "गुणेषु च आविशत् चित्तम् अभीक्ष्णं गुणसेवया ।\nगुणाः च चित्तप्रभवाः मत् रूपः उभयं त्यजेत् ॥ २६॥"
  },
  {
    "text": "जाग्रत् स्वप्नः सुषुप्तं च गुणतः बुद्धिवृत्तयः ।\nतासां विलक्षणः जीवः साक्षित्वेन विनिश्चितः ॥ २७॥"
  },
  {
    "text": "यः हि संसृतिबन्धः अयम् आत्मनः गुणवृत्तिदः ।\nमयि तुर्ये स्थितः जह्यात् त्यागः तत् गुणचेतसाम् ॥ २८॥"
  },
  {
    "text": "अहङ्कारकृतं बन्धम् आत्मनः अर्थविपर्ययम् ।\nविद्वान् निर्विद्य संसारचिन्तां तुर्ये स्थितः त्यजेत् ॥ २९॥"
  },
  {
    "text": "यावत् नानार्थधीः पुंसः न निवर्तेत युक्तिभिः ।\nजागर्ति अपि स्वपन् अज्ञः स्वप्ने जागरणं यथा ॥ ३०॥"
  },
  {
    "text": "असत्त्वात् आत्मनः अन्येषां भावानां तत् कृता भिदा ।\nगतयः हेतवः च अस्य मृषा स्वप्नदृशः यथा ॥ ३१॥"
  },
  {
    "text": "यो जागरे बहिः अनुक्षणधर्मिणः अर्थान्\n     भुङ्क्ते समस्तकरणैः हृदि तत् सदृक्षान् ।\nस्वप्ने सुषुप्तः उपसंहरते सः एकः\n     स्मृति अन्वयात् त्रिगुणवृत्तिदृक् इन्द्रिय ईशः ॥ ३२॥"
  },
  {
    "text": "एवं विमृश्य गुणतः मनसः त्र्यवस्था\n     मत् मायया मयि कृता इति निश्चितार्थाः ।\nसंछिद्य हार्दम् अनुमानस्त् उक्तितीक्ष्ण\n     ज्ञानासिना भजतः मा अखिलसंशयाधिम् ॥ ३३॥"
  },
  {
    "text": "ईक्षेत विभ्रमम् इदं मनसः विलासम्\n     दृष्टं विनष्टम् अतिलोलम् अलातचक्रम् ।\nविज्ञानम् एकम् उरुधा इव विभाति माया\n     स्वप्नः त्रिधा गुणविसर्गकृतः विकल्पः ॥ ३४॥"
  },
  {
    "text": "दृष्टिं ततः प्रतिनिवर्त्य निवृत्ततृष्णः\n     तूष्णीं भवेत् निजसुख अनुभवः निरीहः ।\nसन्दृश्यते क्व च यदि इदम् अवस्तुबुद्ध्या\n     त्यक्तं भ्रमाय न भवेत् स्मृतिः आनिपातात् ॥ ३५॥"
  },
  {
    "text": "देहं च नश्वरम् अवस्थितम् उत्थितं वा\n     सिद्धः न पश्यति यतः अध्यगमत्स्वरूपम् ।\nदैवात् अपेतम् उत दैवशात् उपेतम्\n     वासः यथा परिकृतं मदिरामदान्धः ॥ ३६॥"
  },
  {
    "text": "देहः अपि दैववशगः खलु कर्म यावत्\n     स्वारम्भकं प्रतिसमीक्षतः एव सासुः ।\nतं अप्रपञ्चम् अधिरूढसमाधियोगः\n     स्वाप्नं पुनः न भजते प्रतिबुद्धवस्तुः ॥ ३७॥"
  },
  {
    "text": "मया एतत् उक्तं वः विप्राः गुह्यं यत् साङ्ख्ययोगयोः ।\nजानीतम् आगतं यज्ञं युष्मत् धर्मविवक्षया ॥ ३८॥"
  },
  {
    "text": "अहं योगस्य साङ्ख्यस्य सत्यस्यर्तस्य तेजसः ।\nपरायणं द्विजश्रेष्ठाः श्रियः कीर्तेः दमस्य च ॥ ३९॥"
  },
  {
    "text": "मां भजन्ति गुणाः सर्वे निर्गुणं निरपेक्षकम् ।\nसुहृदं प्रियम् आत्मानं साम्य असङ्ग आदयः गुणाः ॥ ४०॥"
  },
  {
    "text": "इति मे छिन्नसन्देहाः मुनयः सनक आदयः ।\nसभाजयित्वा परया भक्त्या अगृणत संस्तवैः ॥ ४१॥"
  },
  {
    "text": "तैः अहं पूजितः सम्यक् संस्तुतः परम ऋषिभिः ।\nप्रत्येयाय स्वकं धाम पश्यतः परमेष्ठिनः ॥ ४२॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे श्रीकृष्णोद्धवसंवादे\nहंसगीतानिरूपणं नाम त्रयोदशोऽध्यायः ॥ १३॥"
  },
  {
    "text": "अथ चतुर्दशोऽध्यायः ।\nउद्धवः उवाच ।\nवदन्ति कृष्ण श्रेयांसि बहूनि ब्रह्मवादिनः ।\nतेषां विकल्पप्राधान्यम् उत अहो एकमुख्यता ॥ १॥"
  },
  {
    "text": "भवत् उदाहृतः स्वामिन् भक्तियोगः अनपेक्षितः ।\nनिरस्य सर्वतः सङ्गं येन त्वयि आविशेत् मनः ॥ २॥"
  },
  {
    "text": "श्रीभगवान् उवाच ।\nकालेन नष्टा प्रलये वाणीयं वेदसञ्ज्ञिता ।\nमया आदौ ब्रह्मणे प्रोक्ता धर्मः यस्यां मदात्मकः ॥ ३॥"
  },
  {
    "text": "तेन प्रोक्ता च पुत्राय मनवे पूर्वजाय सा ।\nततः भृगु आदयः अगृह्णन् सप्तब्रह्ममहर्षयः ॥ ४॥"
  },
  {
    "text": "तेभ्यः पितृभ्यः तत् पुत्राः देवदानवगुह्यकाः ।\nमनुष्याः सिद्धगन्धर्वाः सविद्याधरचारणाः ॥ ५॥"
  },
  {
    "text": "किन्देवाः किन्नराः नागाः रक्षः किम्पुरुष आदयः ।\nबह्व्यः तेषां प्रकृतयः रजःसत्त्वतमोभुवः ॥ ६॥"
  },
  {
    "text": "याभिः भूतानि भिद्यन्ते भूतानां मतयः तथा ।\nयथाप्रकृति सर्वेषां चित्राः वाचः स्रवन्ति हि ॥ ७॥"
  },
  {
    "text": "एवं प्रकृतिवैचित्र्यात् भिद्यन्ते मतयः नृणाम् ।\nपारम्पर्येण केषाञ्चित् पाखण्डमतयः अपरे ॥ ८॥"
  },
  {
    "text": "मन्मायामोहितधियः पुरुषाः पुरुषर्षभ ।\nश्रेयः वदन्ति अनेकान्तं यथाकर्म यथारुचि ॥ ९॥"
  },
  {
    "text": "धर्मम् एके यशः च अन्ये कामं सत्यं दमं शमम् ।\nअन्ये वदन्ति स्वार्थं वा ऐश्वर्यं त्यागभोजनम् ।\nकेचित् यज्ञतपोदानं व्रतानि नियम अन्यमान् ॥ १०॥"
  },
  {
    "text": "आदि अन्तवन्तः एव एषां लोकाः कर्मविनिर्मिताः ।\nदुःख उदर्काः तमोनिष्ठाः क्षुद्र आनन्दाः शुच अर्पिताः ॥"
  },
  {
    "text": "११॥"
  },
  {
    "text": "मयि अर्पित मनः सभ्य निरपेक्षस्य सर्वतः ।\nमया आत्मना सुखं यत् तत् कुतः स्यात् विषय आत्मनाम् ॥"
  },
  {
    "text": "१२॥"
  },
  {
    "text": "अकिञ्चनस्य दान्तस्य शान्तस्य समचेतसः ।\nमया सन्तुष्टमनसः सर्वाः सुखमयाः दिशः ॥ १३॥"
  },
  {
    "text": "न पारमेष्ठ्यं न महेन्द्रधिष्ण्यम्\n     न सार्वभौमं न रसाधिपत्यम् ।\nन योगसिद्धीः अपुनर्भवं वा\n     मयि अर्पित आत्मा इच्छति मत् विना अन्यत् ॥ १४॥"
  },
  {
    "text": "न तथा मे प्रियतमः आत्मयोनिः न शङ्करः ।\nन च सङ्कर्षणः न श्रीः न एव आत्मा च यथा भवान् ॥ १५॥"
  },
  {
    "text": "निरपेक्षं मुनिं शातं निर्वैरं समदर्शनम् ।\nअनुव्रजामि अहं नित्यं पूयेयेति अङ्घ्रिरेणुभिः ॥ १६॥"
  },
  {
    "text": "निष्किञ्चना मयि अनुरक्तचेतसः\n     शान्ताः महान्तः अखिलजीववत्सलाः ।\nकामैः अनालब्धधियः जुषन्ति यत्\n     तत् नैरपेक्ष्यं न विदुः सुखं मम ॥ १७॥"
  },
  {
    "text": "बाध्यमानः अपि मद्भक्तः विषयैः अजितेन्द्रियः ।\nप्रायः प्रगल्भया भक्त्या विषयैः न अभिभूयते ॥ १८॥"
  },
  {
    "text": "यथा अग्निः सुसमृद्ध अर्चिः करोति एधांसि भस्मसात् ।\nतथा मद्विषया भक्तिः उद्धव एनांसि कृत्स्नशः ॥ १९॥"
  },
  {
    "text": "न साधयति मां योगः न साङ्ख्यं धर्मः उद्धव ।\nन स्वाध्यायः तपः त्यागः यथा भक्तिः मम ऊर्जिता ॥ २०॥"
  },
  {
    "text": "भक्त्या अहम् एकया ग्राह्यः श्रद्धया आत्मा प्रियः सताम् ।\nभक्तिः पुनाति मन्निष्ठा श्वपाकान् अपि संभवात् ॥ २१॥"
  },
  {
    "text": "धर्मः सत्यदया उपेतः विद्या वा तपसान्विता ।\nमद्भ्क्त्यापेतम् आत्मानं न सम्यक् प्रपुनाति हि ॥ २२॥"
  },
  {
    "text": "कथं विना रोमहर्षं द्रवता चेतसा विना ।\nविनानन्द अश्रुकलया शुध्येत् भक्त्या विनाशयः ॥ २३॥"
  },
  {
    "text": "वाक् गद्गदा द्रवते यस्य चित्तम्\n     रुदति अभीक्ष्णं हसति क्वचित् च ।\nविलज्जः उद्गायति नृत्यते च\n     मद्भक्तियुक्तः भुवनं पुनाति ॥ २४॥"
  },
  {
    "text": "यथा अग्निना हेम मलं जहाति\n     ध्मातं पुनः स्वं भजते च रूपम् ।\nआत्मा च कर्मानुशयं विधूय\n     मद्भक्तियोगेन भजति अथः माम् ॥ २५॥"
  },
  {
    "text": "यथा यथा आत्मा परिमृज्यते असौ\n     मत्पुण्यगाथाश्रवण अभिधानैः ।\nतथा तथा पश्यति वस्तु सूक्ष्मम्\n     चक्षुः यथा एव अञ्जनसम्प्रयुक्तम् ॥ २६॥"
  },
  {
    "text": "विषयान् ध्यायतः चित्तं विषयेषु विषज्जते ।\nमाम् अनुस्मरतः चित्तं मयि एव प्रविलीयते ॥ २७॥"
  },
  {
    "text": "तस्मात् असत् अभिध्यानं यथा स्वप्नमनोरथम् ।\nहित्वा मयि समाधत्स्व मनः मद्भावभावितम् ॥ २८॥"
  },
  {
    "text": "स्त्रीणां स्त्रीसङ्गिनां सङ्गं त्यक्त्वा दूरतः आत्मवान् ।\nक्षेमे विविक्तः आसीनः चिन्तयेत् माम् अतन्द्रितः ॥ २९॥"
  },
  {
    "text": "न तथा अस्य भवेत् क्लेशः बन्धः च अन्यप्रसङ्गतः ।\nयोषित् सङ्गात् यथा पुंसः यथा तत् सङ्गिसङ्गतः ॥ ३०॥"
  },
  {
    "text": "उद्धवः उवाच ।\nयथा त्वाम् अरविन्दाक्ष यादृशं वा यदात्मकम् ।\nध्यायेत् मुमुक्षुः एतत् मे ध्यानं मे वक्तुम् अर्हसि ॥ ३१॥"
  },
  {
    "text": "श्रीभगवान् उवाच ।\nसमः आसनः आसीनः समकायः यथासुखम् ।\nहस्तौ उत्सङ्गः आधाय स्वनासाग्रकृत ईक्षणः ॥ ३२॥"
  },
  {
    "text": "प्राणस्य शोधयेत् मार्गं पूरकुम्भकरेचकैः ।\nविपर्ययेण अपि शनैः अभ्यसेत् निर्जितेन्द्रियः ॥ ३३॥"
  },
  {
    "text": "हृदि अविच्छिन्नम् ओङ्कारं घण्टानादं बिसोर्णवत् ।\nप्राणेन उदीर्य तत्र अथ पुनः संवेशयेत् स्वरम् ॥ ३४॥"
  },
  {
    "text": "एवं प्रणवसंयुक्तं प्राणम् एव समभ्यसेत् ।\nदशकृत्वः त्रिषवणं मासात् अर्वाक् जित अनिलः ॥ ३५॥"
  },
  {
    "text": "हृत्पुण्डरीकम् अन्तस्थम् ऊर्ध्वनालम् अधोमुखम् ।\nध्यात्वा ऊर्ध्वमुखम् उन्निद्रम् अष्टपत्रं सकर्णिकम् ॥ ३६॥"
  },
  {
    "text": "कर्णिकायां न्यसेत् सूर्यसोमाग्नीन् उत्तरोत्तरम् ।\nवह्निमध्ये स्मरेत् रूपं मम एतत् ध्यानमङ्गलम् ॥ ३७॥"
  },
  {
    "text": "समं प्रशान्तं सुमुखं दीर्घचारुचतुर्भुजम् ।\nसुचारुसुन्दरग्रीवं सुकपोलं शुचिस्मितम् ॥ ३८॥"
  },
  {
    "text": "समान कर्ण विन्यस्त स्फुरन् मकर कुण्डलम् ।\nहेम अम्बरं घनश्यामं श्रीवत्स श्रीनिकेतनम् ॥ ३९॥"
  },
  {
    "text": "शङ्ख चक्र गदा पद्म वनमाला विभूषितम् ।\nनूपुरैः विलसत् पादं कौस्तुभ प्रभया युतम् ॥ ४०॥"
  },
  {
    "text": "द्युमत् किरीट कटक कटिसूत्र अङ्गद अयुतम् ।\nसर्वाङ्ग सुन्दरं हृद्यं प्रसाद सुमुख ईक्षणम् ॥ ४१॥"
  },
  {
    "text": "सुकुमारम् अभिध्यायेत् सर्वाङ्गेषु मनः दधत् ।\nइन्द्रियाणि इन्द्रियेभ्यः मनसा आकृष्य तत् मनः ।\nबुद्ध्या सारथिना धीरः प्रणयेत् मयि सर्वतः ॥ ४२॥"
  },
  {
    "text": "तत् सर्व व्यापकं चित्तम् आकृष्य एकत्र धारयेत् ।\nन अन्यानि चिन्तयेत् भूयः सुस्मितं भावयेत् मुखम् ॥ ४३॥"
  },
  {
    "text": "तत्र लब्धपदं चित्तम् आकृष्य व्योम्नि धारयेत् ।\nतत् च त्यक्त्वा मदारोहः न किञ्चित् अपि चिन्तयेत् ॥ ४४॥"
  },
  {
    "text": "एवं समाहितमतिः माम् एव आत्मानम् आत्मनि ।\nविचष्टे मयि सर्वात्मत् ज्योतिः ज्योतिषि संयुतम् ॥ ४५॥"
  },
  {
    "text": "ध्यानेन इत्थं सुतीव्रेण युञ्जतः योगिनः मनः ।\nसंयास्यति आशु निर्वाणं द्रव्य ज्ञान क्रिया भ्रमः ॥ ४६॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे श्रीकृष्णोद्धवसंवादे\nभक्तिरहस्यावधारणयोगो नाम चतुर्दशोऽध्यायः ॥ १४॥"
  },
  {
    "text": "अथ पञ्चदशोऽध्यायः ।\nश्रीभगवान् उवाच ।\nजितेन्द्रियस्य युक्तस्य जितश्वासस्य योगिनः\nमयि धारयतः चेतः उपतिष्ठन्ति सिद्धयः ॥ १॥"
  },
  {
    "text": "उद्धवः उवाच ।\nकया धारणया कास्वित् कथंस्वित् सिद्धिः अच्युत ।\nकति वा सिद्धयः ब्रूहि योगिनां सिद्धिदः भवान् ॥ २॥"
  },
  {
    "text": "श्रीभगवान् उवाच ।\nसिद्धयः अष्टादश प्रोक्ता धारणायोगपारगैः ।\nतासाम् अष्टौ मत् प्रधानाः दशः एव गुणहेतवः ॥ ३॥"
  },
  {
    "text": "अणिमा महिमा मूर्तेः लघिमा प्राप्तिः इन्द्रियैः ।\nप्राकाम्यं श्रुतदृष्टेषु शक्तिप्रेरणम् ईशिता ॥ ४॥"
  },
  {
    "text": "गुणेषु असङ्गः वशिता यत् कामः तत् अवस्यति ।\nएताः मे सिद्धयः सौम्य अष्टौ उत्पत्तिकाः मताः ॥ ५॥"
  },
  {
    "text": "अनूर्मिमत्त्वं देहे अस्मिन् दूरश्रवणदर्शनम् ।\nमनोजवः कामरूपं परकायप्रवेशनम् ॥ ६॥"
  },
  {
    "text": "स्वच्छन्दमृत्युः देवानां सहक्रीडानुदर्शनम् ।\nयथासङ्कल्पसंसिद्धिः आज्ञाप्रतिहता गतिः ॥ ७॥"
  },
  {
    "text": "त्रिकालज्ञत्वम् अद्वन्द्वं परचित्तादि अभिज्ञता ।\nअग्नि अर्क अम्बु विष आदीनां प्रतिष्टम्भः अपराजयः ॥ ८॥"
  },
  {
    "text": "एताः च उद्देशतः प्रोक्ता योगधारणसिद्धयः ।\nयया धारणया या स्यात् यथा वा स्यात् निबोध मे ॥ ९॥"
  },
  {
    "text": "भूतसूक्ष्म आत्मनि मयि तन्मात्रं धारयेत् मनः ।\nअणिमानम् अवाप्नोति तन्मात्र उपासकः मम ॥ १०॥"
  },
  {
    "text": "महति आत्मन् मयि परे यथासंस्थं मनः दधत् ।\nमहिमानम् अवाप्नोति भूतानां च पृथक् पृथक् ॥ ११॥"
  },
  {
    "text": "परमाणुमये चित्तं भूतानां मयि रञ्जयन् ।\nकालसूक्ष्मात्मतां योगी लघिमानम् अवाप्नुयात् ॥ १२॥"
  },
  {
    "text": "धारयन् मयि अहंतत्त्वे मनः वैकारिके अखिलम् ।\nसर्वेन्द्रियाणाम् आत्मत्वं प्राप्तिं प्राप्नोति मन्मनाः ॥ १३॥"
  },
  {
    "text": "महति आत्मनि यः सूत्रे धारयेत् मयि मानसम् ।\nप्राकाम्यं पारमेष्ठ्यं मे विन्दते अव्यक्तजन्मनः ॥ १४॥"
  },
  {
    "text": "विष्णौ त्र्यधि ईश्वरे चित्तं धारयेत् कालविग्रहे ।\nसः ईशित्वम् अवाप्नोति क्षेत्रक्षेत्रज्ञचोदनाम् ॥ १५॥"
  },
  {
    "text": "नारायणे तुरीयाख्ये भगवत् शब्दशब्दिते ।\nमनः मयि आदधत् योगी मत् धर्माः वहिताम् इयात् ॥ १६॥"
  },
  {
    "text": "निर्गुणे ब्रह्मणि मयि धारयन् विशदं मनः ।\nपरमानन्दम् आप्नोति यत्र कामः अवसीयते ॥ १७॥"
  },
  {
    "text": "श्वेतदीपपतौ चित्तं शुद्धे धर्ममये मयि ।\nधारयन् श्वेततां याति षडूर्मिरहितः नरः ॥ १८॥"
  },
  {
    "text": "मयि आकाश आत्मनि प्राणे मनसा घोषम् उद्वहन् ।\nतत्र उपलब्धा भूतानां हंसः वाचः श्रुणोति असौ ॥ १९॥"
  },
  {
    "text": "चक्षुः त्वष्टरि संयोज्य त्वष्टारम् अपि चक्षुषि ।\nमां तत्र मनसा ध्यायन् विश्वं पश्यति सूक्ष्मदृक् ॥ २०॥"
  },
  {
    "text": "मनः मयि सुसंयोज्य देहं तदनु वायुना ।\nमद्धारण अनुभावेन तत्र आत्मा यत्र वै मनः ॥ २१॥"
  },
  {
    "text": "यदा मनः उपादाय यत् यत् रूपं बुभूषति ।\nतत् तत् भवेत् मनोरूपं मद्योगबलम् आश्रयः ॥ २२॥"
  },
  {
    "text": "परकायं विशन् सिद्धः आत्मानं तत्र भावयेत् ।\nपिण्डं हित्वा विशेत् प्राणः वायुभूतः षडङ्घ्रिवत् ॥ २३॥"
  },
  {
    "text": "पार्ष्ण्या आपीड्य गुदं प्राणं हृत् उरः कण्ठ मूर्धसु ।\nआरोप्य ब्रह्मरन्ध्रेण ब्रह्म नीत्वा उत्सृजेत् तनुम् ॥ २४॥"
  },
  {
    "text": "विहरिष्यन् सुराक्रीडे मत्स्थं सत्त्वं विभावयेत् ।\nविमानेन उपतिष्ठन्ति सत्त्ववृत्तीः सुरस्त्रियः ॥ २५॥"
  },
  {
    "text": "यथा सङ्कल्पयेत् बुद्ध्या यदा वा मत्परः पुमान् ।\nमयि सत्ये मनः युञ्जन् तथा तत् समुपाश्नुते ॥ २६॥"
  },
  {
    "text": "यः वै मद्भावम् आपन्नः ईशितुः वशितुः पुमान् ।\nकुतश्चित् न विहन्येत तस्य च आज्ञा यथा मम ॥ २७॥"
  },
  {
    "text": "मद्भक्त्या शुद्धसत्त्वस्य योगिनः धारणाविदः ।\nतस्य त्रैकालिकी बुद्धिः जन्म मृत्यु उपबृंहिता ॥ २८॥"
  },
  {
    "text": "अग्नि आदिभिः न हन्येत मुनेः योगम् अयं वपुः ।\nमद्योगश्रान्तचित्तस्य यादसाम् उदकं यथा ॥ २९॥"
  },
  {
    "text": "मद्विभूतिः अभिध्यायन् श्रीवत्स अस्त्रबिभूषिताः ।\nध्वजातपत्रव्यजनैः सः भवेत् अपराजितः ॥ ३०॥"
  },
  {
    "text": "उपासकस्य माम् एवं योगधारणया मुनेः ।\nसिद्धयः पूर्वकथिताः उपतिष्ठन्ति अशेषतः ॥ ३१॥"
  },
  {
    "text": "जितेन्द्रियस्य दान्तस्य जितश्वास आत्मनः मुनेः ।\nमद्धारणां धारयतः का सा सिद्धिः सुदुर्लभा ॥ ३२॥"
  },
  {
    "text": "अन्तरायान् वदन्ति एताः युञ्जतः योगम् उत्तमम् ।\nमया सम्पद्यमानस्य कालक्षेपणहेतवः ॥ ३३॥"
  },
  {
    "text": "जन्म ओषधि तपो मन्त्रैः यावतीः इह सिद्धयः ।\nयोगेन आप्नोति ताः सर्वाः न अन्यैः योगगतिं व्रजेत् ॥ ३४॥"
  },
  {
    "text": "सर्वासाम् अपि सिद्धीनां हेतुः पतिः अहं प्रभुः ।\nअहं योगस्य साङ्ख्यस्य धर्मस्य ब्रह्मवादिनाम् ॥ ३५॥"
  },
  {
    "text": "अहम् आत्मा अन्तरः बाह्यः अनावृतः सर्वदेहिनाम् ।\nयथा भूतानि भूतेषु बहिः अन्तः स्वयं तथा ॥ ३६॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे श्रीकृष्णोद्धवसंवादे\nसिद्धनिरूपणयोगो नाम पञ्चदशोऽध्यायः ॥ १५॥"
  },
  {
    "text": "अथ षोडशोऽध्यायः ।\nउद्धवः उवाच ।\nत्वं ब्रह्म परमं साक्षात् अनादि अनन्तम् अपावृतम् ।\nसर्वेषाम् अपि भावानां त्राणस्थिति अप्यय उद्भवः ॥ १॥"
  },
  {
    "text": "उच्चावचेषु भूतेषु दुर्ज्ञेयम् अकृत आत्मभिः ।\nउपासते त्वां भगवन् याथातथ्येन ब्राह्मणाः ॥ २॥"
  },
  {
    "text": "येषु येषु च भावेषु भक्त्या त्वां परमर्षयः ।\nउपासीनाः प्रपद्यन्ते संसिद्धिं तत् वदस्व मे ॥ ३॥"
  },
  {
    "text": "गूढः चरसि भूतात्मा भूतानां भूतभावन ।\nन त्वां पश्यन्ति भूतानि पश्यन्तं मोहितानि ते ॥ ४॥"
  },
  {
    "text": "याः काः च भूमौ दिवि वै रसायाम्\n     विभूतयः दिक्षु महाविभूते ।\nताः मह्यम् आख्याहि अनुभाविताः ते\n     नमामि ते तीर्थ पद अङ्घ्रिपद्मम् ॥ ५॥"
  },
  {
    "text": "श्रीभगवान् उवाच ।\nएवम् एतत् अहं पृष्टः प्रश्नं प्रश्नविदां वर ।\nयुयुत्सुना विनशने सपत्नैः अर्जुनेन वै ॥ ६॥"
  },
  {
    "text": "ज्ञात्वा ज्ञातिवधं गर्ह्यम् अधर्मं राज्यहेतुकम् ।\nततः निवृत्तः हन्ता अहं हतः अयम् इति लौकिकः ॥ ७॥"
  },
  {
    "text": "सः तदा पुरुषव्याघ्रः युक्त्या मे प्रतिबोधितः ।\nअभ्यभाषत माम् एवं यथा त्वं रणमूर्धनि ॥ ८॥"
  },
  {
    "text": "अहम् आत्मा उद्धव आमीषां भूतानां सुहृत् ईश्वरः ।\nअहं सर्वाणि भूतानि तेषां स्थिति उद्भव अप्ययः ॥ ९॥"
  },
  {
    "text": "अहं गतिः गतिमतां कालः कलयताम् अहम् ।\nगुणानां च अपि अहं साम्यं गुणिन्या उत्पत्तिकः गुणः ॥ १०॥"
  },
  {
    "text": "गुणिनाम् अपि अहं सूत्रं महतां च महान् अहम् ।\nसूक्ष्माणाम् अपि अहं जीवः दुर्जयानाम् अहं मनः ॥ ११॥"
  },
  {
    "text": "हिरण्यगर्भः वेदानां मन्त्राणां प्रणवः त्रिवृत् ।\nअक्षराणाम् अकारः अस्मि पदानि छन्दसाम् अहम् ॥ १२॥"
  },
  {
    "text": "इन्द्रः अहं सर्वदेवानां वसूनामस्मि हव्यवाट् ।\nआदित्यानाम् अहं विष्णू रुद्राणां नीललोहितः ॥ १३॥"
  },
  {
    "text": "ब्रह्मर्षीणां भृगुः अहं राजर्षीणाम् अहं मनुः ।\nदेवर्षिणां नारदः अहं हविर्धानि अस्मि धेनुषु ॥ १४॥"
  },
  {
    "text": "सिद्धेश्वराणां कपिलः सुपर्णः अहं पतत्रिणाम् ।\nप्रजापतीनां दक्षः अहं पितॄणाम् अहम् अर्यमा ॥ १५॥"
  },
  {
    "text": "मां विद्धि उद्धव दैत्यानां प्रह्लादम् असुरेश्वरम् ।\nसोमं नक्षत्र ओषधीनां धनेशं यक्षरक्षसाम् ॥ १६॥"
  },
  {
    "text": "ऐरावतं गजेन्द्राणां यादसां वरुणं प्रभुम् ।\nतपतां द्युमतां सूर्यं मनुष्याणां च भूपतिम् ॥ १७॥"
  },
  {
    "text": "उच्चैःश्रवाः तुरङ्गाणां धातूनाम् अस्मि काञ्चनम् ।\nयमः संयमतां च अहं सर्पाणाम् अस्मि वासुकिः ॥ १८॥"
  },
  {
    "text": "नागेन्द्राणां अनन्तः अहं मृगेन्द्रः श‍ृङ्गिदंष्ट्रिणाम् ।\nआश्रमाणाम् अहं तुर्यः वर्णानां प्रथमः अनघ ॥ १९॥"
  },
  {
    "text": "तीर्थानां स्रोतसां गङ्गा समुद्रः सरसाम् अहम् ।\nआयुधानां धनुः अहं त्रिपुरघ्नः धनुष्मताम् ॥ २०॥"
  },
  {
    "text": "धिष्ण्यानाम् अस्मि अहं मेरुः गहनानां हिमालयः ।\nवनस्पतीनाम् अश्वत्थः ओषधीनाम् अहं यवः ॥ २१॥"
  },
  {
    "text": "पुरोधसां वसिष्ठः अहं ब्रह्मिष्ठानां बृहस्पतिः ।\nस्कन्दः अहं सर्वसेनान्याम् अग्रण्यां भगवान् अजः ॥ २२॥"
  },
  {
    "text": "यज्ञानां ब्रह्मयज्ञः अहं व्रतानाम् अविहिंसनम् ।\nवायु अग्नि अर्क अम्बु वाक् आत्मा शुचीनाम् अपि अहं शुचिः ॥ २३॥"
  },
  {
    "text": "योगानाम् आत्मसंरोधः मन्त्रः अस्मि विजिगीषताम् ।\nआन्वीक्षिकी कौशलानां विकल्पः ख्यातिवादिनाम् ॥ २४॥"
  },
  {
    "text": "स्त्रीणां तु शतरूपा अहं पुंसां स्वायंभुवः मनुः ।\nनारायणः मुनीनां च कुमारः ब्रह्मचारिणाम् ॥ २५॥"
  },
  {
    "text": "धर्माणाम् अस्मि संन्यासः क्षेमाणाम् अबहिः मतिः ।\nगुह्यानां सूनृतं मौनं मिथुनानाम् अजः तु अहम् ॥ २६॥"
  },
  {
    "text": "संवत्सरः अस्मि अनिमिषाम् ऋतूनां मधुमाधवौ ।\nमासानां मार्गशीर्षः अहं नक्षत्राणां तथा अभिजित् ॥ २७॥"
  },
  {
    "text": "अहं युगानां च कृतं धीराणां देवलः असितः ।\nद्वैपायनः अस्मि व्यासानां कवीनां काव्यः आत्मवान् ॥ २८॥"
  },
  {
    "text": "वासुदेवः भगवतां त्वं भागवतेषु अहम् ।\nकिम्पुरुषाणां हनुमान् विद्याघ्राणां सुदर्शनः ॥ २९॥"
  },
  {
    "text": "रत्नानां पद्मरागः अस्मि पद्मकोशः सुपेशसाम् ।\nकुशः अस्मि दर्भजातीनां गव्यम् आज्यं हविष्षु अहम् ॥"
  },
  {
    "text": "३०॥"
  },
  {
    "text": "व्यवसायिनाम् अहं लक्ष्मीः कितवानां छलग्रहः ।\nतितिक्षा अस्मि तितिक्षणां सत्त्वं सत्त्ववताम् अहम् ॥ ३१॥"
  },
  {
    "text": "ओजः सहोबलवतां कर्म अहं विद्धि सात्त्वताम् ।\nसात्त्वतां नवमूर्तीनाम् आदिमूर्तिः अहं परा ॥ ३२॥"
  },
  {
    "text": "विश्वावसुः पूर्वचित्तिः गन्धर्व अप्सरसाम् अहम् ।\nभूधराणाम् अहं स्थैर्यं गन्धमात्रम् अहं भुवः ॥ ३३॥"
  },
  {
    "text": "अपां रसः च परमः तेजिष्ठानां विभावसुः ।\nप्रभा सूर्य इन्दु ताराणां शब्दः अहं नभसः परः ॥ ३४॥"
  },
  {
    "text": "ब्रह्मण्यानां बलिः अहं विराणाम् अहम् अर्जुनः ।\nभूतानां स्थितिः उत्पत्तिः अहं वै प्रतिसङ्क्रमः ॥ ३५॥"
  },
  {
    "text": "गति उक्ति उत्सर्ग उपादानम् आनन्द स्पर्श लक्षणम् ।\nआस्वाद श्रुति अवघ्राणम् अहं सर्वेन्द्रिय इन्द्रियम् ॥ ३६॥"
  },
  {
    "text": "पृथिवी वायुः आकाशः आपः ज्योतिः अहं महान् ।\nविकारः पुरुषः अव्यक्तं रजः सत्त्वं तमः परम् ।\nअहम् एतत् प्रसङ्ख्यानं ज्ञानं सत्त्वविनिश्चयः ॥ ३७॥"
  },
  {
    "text": "मया ईश्वरेण जीवेन गुणेन गुणिना विना ।\nसर्वात्मना अपि सर्वेण न भावः विद्यते क्वचित् ॥ ३८॥"
  },
  {
    "text": "सङ्ख्यानं परमाणूनां कालेन क्रियते मया ।\nन तथा मे विभूतीनां सृजतः अण्डानि कोटिशः ॥ ३९॥"
  },
  {
    "text": "तेजः श्रीः कीर्तिः ऐश्वर्यं ह्रीः त्यागः सौभगं भगः ।\nवीर्यं तितिक्षा विज्ञानं यत्र यत्र स मे अंशकः ॥ ४०॥"
  },
  {
    "text": "एताः ते कीर्तिताः सर्वाः संक्षेपेण विभूतयः ।\nमनोविकाराः एव एते यथा वाचा अभिधीयते ॥ ४१॥"
  },
  {
    "text": "वाचं यच्छ मनः यच्छ प्राणानि यच्छ इन्द्रियाणि च ।\nआत्मानम् आत्मना यच्छ न भूयः कल्पसे अध्वने ॥ ४२॥"
  },
  {
    "text": "यः वै वाक् मनसि सम्यक् असंयच्छन् धिया यतिः ।\nतस्य व्रतं तपः दानं स्रवत्यामघटाम्बुवत् ॥ ४३॥"
  },
  {
    "text": "तस्मात् मनः वचः प्राणान् नियच्छेत् मत् परायणः ।\nमत् भक्ति युक्तया बुद्ध्या ततः परिसमाप्यते ॥ ४४॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे श्रीकृष्णोद्धवसंवादे\nविभूतियोगो नाम षोडशोऽध्यायः ॥ १६॥"
  },
  {
    "text": "अथ सप्तदशोऽध्यायः ।\nउद्धवः उवाच ।\nयः त्वया अभितः पूर्वं धर्मः त्वत् भक्तिलक्षणः ।\nवर्णाश्रम आचारवतां सर्वेषां द्विपदाम् अपि ॥ १॥"
  },
  {
    "text": "यथा अनुष्ठीयमानेन त्वयि भक्तिः नृणां भवेत् ।\nस्वधर्मेण अरविन्दाक्ष तत् समाख्यातुम् अर्हसि ॥ २॥"
  },
  {
    "text": "पुरा किल महाबाहो धर्मं परमकं प्रभो ।\nयत् तेन हंसरूपेण ब्रह्मणे अभ्यात्थ माधव ॥ ३॥"
  },
  {
    "text": "सः इदानीं सुमहता कालेन अमित्रकर्शन ।\nन प्रायः भविता मर्त्यलोके प्राक् अनुशासितः ॥ ४॥"
  },
  {
    "text": "वक्ता कर्ता अविता न अन्यः धर्मस्य अच्युत ते भुवि ।\nसभायाम् अपि वैरिञ्च्यां यत्र मूर्तिधराः कलाः ॥ ५॥"
  },
  {
    "text": "कर्त्रा अवित्रा प्रवक्त्रा च भवता मधुसूदन ।\nत्यक्ते महीतले देव विनष्टं कः प्रवक्ष्यति ॥ ६॥"
  },
  {
    "text": "तत्त्वं नः सर्वधर्मज्ञ धर्मः त्वत् भक्तिलक्षणः ।\nयथा यस्य विधीयेत तथा वर्णय मे प्रभो ॥ ७॥"
  },
  {
    "text": "श्रीशुकः उवाच ।\nइत्थं स्वभृत्यमुख्येन पृष्टः सः भगवान् हरिः ।\nप्रीतः क्षेमाय मर्त्यानां धर्मान् आह सनातनान् ॥ ८॥"
  },
  {
    "text": "श्रीभगवान् उवाच ।\nधर्म्यः एष तव प्रश्नः नैःश्रेयसकरः नृणाम् ।\nवर्णाश्रम आचारवतां तम् उद्धव निबोध मे ॥ ९॥"
  },
  {
    "text": "आदौ कृतयुगे वर्णः नृणां हंसः इति स्मृतः ।\nकृतकृत्याः प्रजाः जात्याः तस्मात् कृतयुगं विदुः ॥ १०॥"
  },
  {
    "text": "वेदः प्रणवः एव अग्रे धर्मः अहं वृषरूपधृक् ।\nउपासते तपोनिष्ठां हंसं मां मुक्तकिल्बिषाः ॥ ११॥"
  },
  {
    "text": "त्रेतामुखे महाभाग प्राणात् मे हृदयात् त्रयी ।\nविद्या प्रादुः अभूत् तस्याः अहम् आसं त्रिवृन्मखः ॥ १२॥"
  },
  {
    "text": "विप्र क्षत्रिय विट् शूद्राः मुख बाहु उरु पादजाः ।\nवैराजात् पुरुषात् जाताः यः आत्माचारलक्षणाः ॥ १३॥"
  },
  {
    "text": "गृहाश्रमः जघनतः ब्रह्मचर्यं हृदः मम ।\nवक्षःस्थानात् वने वासः न्यासः शीर्षणि संस्थितः ॥ १४॥"
  },
  {
    "text": "वर्णानाम् आश्रमाणां च जन्मभूमि अनुसारिणीः ।\nआसन् प्रकृतयः नॄणां नीचैः नीच उत्तम उत्तमाः ॥ १५॥"
  },
  {
    "text": "शमः दमः तपः शौचं सन्तोषः क्षान्तिः आर्जवम् ।\nमद्भक्तिः च दया सत्यं ब्रह्मप्रकृतयः तु इमाः ॥ १६॥"
  },
  {
    "text": "तेजः बलं धृतिः शौर्यं तितिक्षा औदार्यम् उद्यमः ।\nस्थैर्यं ब्रह्मणि अत ऐश्वर्यं क्षत्रप्रकृतयः तु इमाः ॥"
  },
  {
    "text": "१७॥"
  },
  {
    "text": "आस्तिक्यं दाननिष्ठा च अदम्भः ब्रह्मसेवनम् ।\nअतुष्टिः अर्थ उपचयैः वैश्यप्रकृतयः तु इमाः ॥ १८॥"
  },
  {
    "text": "शुश्रूषणं द्विजगवां देवानां च अपि अमायया ।\nतत्र लब्धेन सन्तोषः शूद्रप्रकृतयः तु इमाः ॥ १९॥"
  },
  {
    "text": "अशौचम् अनृतं स्तेयं नास्तिक्यं शुष्कविग्रहः ।\nकामः क्रोधः च तर्षः च स्वभावः अन्तेवसायिनाम् ॥ २०॥"
  },
  {
    "text": "अहिंसा सत्यम् अस्तेयम् अकामक्रोधलोभता ।\nभूतप्रियहितेहा च धर्मः अयं सार्ववर्णिकः ॥ २१॥"
  },
  {
    "text": "द्वितीयं प्राप्य अनुपूर्व्यात् जन्म उपनयनं द्विजः ।\nवसन् गुरुकुले दान्तः ब्रह्म अधीयीत च आहुतः ॥ २२॥"
  },
  {
    "text": "मेखला अजिन दण्ड अक्ष ब्रह्मसूत्र कमण्डलून् ।\nजटिलः अधौतदद्वासः अरक्तपीठः कुशान् दधत् ॥ २३॥"
  },
  {
    "text": "स्नान भोजन होमेषु जप उच्चारे च वाग्यतः ।\nन च्छिन्द्यात् नख रोमाणि कक्ष उपस्थगतानि अपि ॥ २४॥"
  },
  {
    "text": "रेतः न अवरिकेत् जातु ब्रह्मव्रतधरः स्वयम् ।\nअवकीर्णे अवगाह्य अप्सु यतासुः त्रिपदीं जपेत् ॥ २५॥"
  },
  {
    "text": "अग्नि अर्क आचार्य गो विप्र गुरु वृद्ध सुरान् शुचिः ।\nसमाहितः उपासीत सन्ध्ये च यतवाक् जपन् ॥ २६॥"
  },
  {
    "text": "आचार्यं मां विजानीयात् न अवमन्येत कर्हिचित् ।\nन मर्त्यबुद्धि आसूयेत सर्वदेवमयः गुरुः ॥ २७॥"
  },
  {
    "text": "सायं प्रातः उपानीय भैक्ष्यं तस्मै निवेदयेत् ।\nयत् च अन्यत् अपि अनुज्ञातम् उपयुञ्जीत संयतः ॥ २८॥"
  },
  {
    "text": "शुश्रूषमाणः आचार्यं सदा उपासीत नीचवत् ।\nयान शय्या आसन स्थानैः न अतिदूरे कृताञ्जलिः ॥ २९॥"
  },
  {
    "text": "एवंवृत्तः गुरुकुले वसेत् भोगविवर्जितः ।\nविद्या समाप्यते यावत् बिभ्रत् व्रतम् अखण्डितम् ॥ ३०॥"
  },
  {
    "text": "यदि असौ छन्दसां लोकम् आरोक्ष्यन् ब्रह्मविष्टपम् ।\nगुरवे विन्यसेत् देहं स्वाध्यायार्थं वृहत् व्रतः ॥ ३१॥"
  },
  {
    "text": "अग्नौ गुरौ आत्मनि च सर्वभूतेषु मां परम् ।\nअपृथक् धीः उपासीत ब्रह्मवर्चस्वी अकल्मषः ॥ ३२॥"
  },
  {
    "text": "स्त्रीणां निरीक्षण स्पर्श संलाप क्ष्वेलन आदिकम् ।\nप्राणिनः मिथुनीभूतान् अगृहस्थः अग्रतः त्यजेत् ॥ ३३॥"
  },
  {
    "text": "शौचम् आचमनं स्नानं सन्ध्या उपासनम् आर्जवम् ।\nतीर्थसेवा जपः अस्पृश्य अभक्ष्य असंभाष्य वर्जनम् ॥"
  },
  {
    "text": "३४॥"
  },
  {
    "text": "सर्व आश्रम प्रयुक्तः अयं नियमः कुलनन्दन।\nमद्भावः सर्बभूतेषु मनोवाक्काय संयमः ॥ ३५॥"
  },
  {
    "text": "एवं बृहत् व्रतधरः ब्राह्मणः अग्निः इव ज्वलन् ।\nमद्भक्तः तीव्रतपसा दग्धकर्म आशयः अमलः ॥ ३६॥"
  },
  {
    "text": "अथ अनन्तरम् आवेक्ष्यन् यथा जिज्ञासित आगमः ।\nगुरवे दक्षिणां दत्त्वा स्नायत् गुरु अनुमोदितः ॥ ३७॥"
  },
  {
    "text": "गृहं वनं वा उपविशेत् प्रव्रजेत् वा द्विज उत्तमः ।\nआश्रमात् आश्रमं गच्छेत् न अन्यथा मत्परः चरेत् ॥ ३८॥"
  },
  {
    "text": "गृहार्थी सदृशीं भार्याम् उद्वहेत् अजुगुप्सिताम् ।\nयवीयसीं तु वयसा यां सवर्णाम् अनुक्रमात् ॥ ३९॥"
  },
  {
    "text": "इज्य अध्ययन दानानि सर्वेषां च द्विजन्मनाम् ।\nप्रतिग्रहः अध्यापनं च ब्राह्मणस्य एव याजनम् ॥ ४०॥"
  },
  {
    "text": "प्रतिग्रहं मन्यमानः तपः तेजोयशोनुदम् ।\nअन्याभ्याम् एव जीवेत शिलैः वा दोषदृक् तयोः ॥ ४१॥"
  },
  {
    "text": "ब्राह्मणस्य हि देहः अयं क्षुद्रकामाय न इष्यते ।\nकृच्छ्राय तपसे च इह प्रेत्य अनन्तसुखाय च ॥ ४२॥"
  },
  {
    "text": "शिलोञ्छवृत्त्या परितुष्टचित्तः\n     धर्मं महान्तं विरजं जुषाणः ।\nमयि अर्पितात्मा गृहः एव तिष्ठन्\n     न अतिप्रसक्तः समुपैति शान्तिम् ॥ ४३॥"
  },
  {
    "text": "समुद्धरन्ति ये विप्रं सीदन्तं मत्परायणम् ।\nतान् उद्धरिष्ये न चिरात् आपद्भ्यः नौः इव अर्णवात् ॥ ४४॥"
  },
  {
    "text": "सर्वाः समुद्धरेत् राजा पिता इव व्यसनात् प्रजाः ।\nआत्मानम् आत्मना धीरः यथा गजपतिः गजान् ॥ ४५॥"
  },
  {
    "text": "एवंविधः नरपतिः विमानेन अर्कवचसा ।\nविधूय इह अशुभं कृत्स्नम् इन्द्रेण सह मोदते ॥ ४६॥"
  },
  {
    "text": "सीदन् विप्रः वणिक् वृत्त्या पण्यैः एव आपदं तरेत् ।\nखड्गेन वा आपदाक्रान्तः न श्ववृत्त्या कथञ्चन ॥ ४७॥"
  },
  {
    "text": "वैश्यवृत्त्या तु राजन् यः जीवेत् मृगयया आपदि ।\nचरेत् वा विप्ररूपेण न श्ववृत्त्या कथञ्चन ॥ ४८॥"
  },
  {
    "text": "शूद्रवृत्तिं भजेत् वैश्यः शूद्रः कारुकटप्रियाम् ।\nकृच्छ्रात् मुक्तः न गर्ह्येण वृत्तिं लिप्सेत कर्मणा ॥ ४९॥"
  },
  {
    "text": "वेद अध्याय स्वधा स्वाहा बलि अन्न आद्यैः यथा उदयम् ।\nदेवर्षि पितृभूतानि मद्रूपाणि अन्वहं यजेत् ॥ ५०॥"
  },
  {
    "text": "यदृच्छया उपपन्नेन शुक्लेन उपार्जितेन वा ।\nधनेन अपीडयन् भृत्यान् न्यायेन एव आहरेत् क्रतून् ॥ ५१॥"
  },
  {
    "text": "कुटुंबेषु न सज्जेत न प्रमाद्येत् कुटुंबि अपि ।\nविपश्चित् नश्वरं पश्येत् अदृष्टम् अपि दृष्टवत् ॥ ५२॥"
  },
  {
    "text": "पुत्र दारा आप्त बन्धूनां सङ्गमः पान्थसङ्गमः ।\nअनुदेहं वियन्ति एते स्वप्नः निद्रानुगः यथा ॥ ५३॥"
  },
  {
    "text": "इत्थं परिमृशन् मुक्तः गृहेषु अतिथिवत् वसन् ।\nन गृहैः अनुबध्येत निर्ममः निरहङ्कृतः ॥ ५४॥"
  },
  {
    "text": "कर्मभिः गृहम् एधीयैः इष्ट्वा माम् एव भक्तिमान् ।\nतिष्ठेत् वनं वा उपविशेत् प्रजावान् वा परिव्रजेत् ॥ ५५॥"
  },
  {
    "text": "यः तु आसक्तम् अतिः गेहे पुत्र वित्तैषण आतुरः ।\nस्त्रैणः कृपणधीः मूढः मम अहम् इति बध्यते ॥ ५६॥"
  },
  {
    "text": "अहो मे पितरौ वृद्धौ भार्या बालात्मजा आत्मजाः ।\nअनाथाः माम् ऋते दीनाः कथं जीवन्ति दुःखिताः ॥ ५७॥"
  },
  {
    "text": "एवं गृह आशय आक्षिप्त हृदयः मूढधीः अयम् ।\nअतृप्तः तान् अनुध्यायन् मृतः अन्धं विशते तमः ॥ ५८॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे श्रीकृष्णोद्धवसंवादे\nब्रह्मचर्यगृहस्थकर्मधर्मनिरूपणे सप्तदशोऽध्यायः ॥"
  },
  {
    "text": "१७॥"
  },
  {
    "text": "अथ अष्टादशोऽध्यायः ।\nश्रीभगवान् उवाच ।\nवनं विविक्षुः पुत्रेषु भार्यां न्यस्य सह एव वा ।\nवनः एव वसेत् शान्तः तृतीयं भागम् आयुषः ॥ १॥"
  },
  {
    "text": "कन्दमूलफलैः वन्यैः मेध्यैः वृत्तिं प्रकल्पयेत् ।\nवसीत वल्कलं वासः तृणपर्ण अजिनानि च ॥ २॥"
  },
  {
    "text": "केशरोमनखश्मश्रुमलानि बिभृयात् अतः ।\nन धावेत् अप्सु मज्जेत त्रिकालं स्थण्डिलेशयः ॥ ३॥"
  },
  {
    "text": "ग्रीष्मे तप्येत पञ्चाग्नीन् वर्षास्वासारषाड् जले ।\nआकण्ठमग्नः शिशिरः एवंवृत्तः तपश्चरेत् ॥ ४॥"
  },
  {
    "text": "अग्निपक्वं समश्नीयात् कालपक्वम् अथ अपि वा ।\nउलूखल अश्मकुट्टः वा दन्त उलूखलः एव वा ॥ ५॥"
  },
  {
    "text": "स्वयं सञ्चिनुयात् सर्वम् आत्मनः वृत्तिकारणम् ।\nदेशकालबल अभिज्ञः न आददीत अन्यदा आहृतम् ॥ ६॥"
  },
  {
    "text": "वन्यैः चरुपुरोडाशैः निर्वपेत् कालचोदितान् ।\nन तु श्रौतेन पशुना मां यजेत वनाश्रमी ॥ ७॥"
  },
  {
    "text": "अग्निहोत्रं च दर्शः च पूर्णमासः च पूर्ववत् ।\nचातुर्मास्यानि च मुनेः आम्नातानि च नैगमैः ॥ ८॥"
  },
  {
    "text": "एवं चीर्णेन तपसा मुनिः धमनिसन्ततः ।\nमां तपोमयम् आराध्य ऋषिलोकात् उपैति माम् ॥ ९॥"
  },
  {
    "text": "यः तु एतत् कृच्छ्रतः चीर्णं तपः निःश्रेयसं महत् ।\nकामाय अल्पीयसे युञ्ज्यात् वालिशः कः अपरः ततः ॥ १०॥"
  },
  {
    "text": "यदा असौ नियमे अकल्पः जरया जातवेपथुः ।\nआत्मनि अग्नीन् समारोप्य मच्चित्तः अग्निं समाविशेत् ॥ ११॥"
  },
  {
    "text": "यदा कर्मविपाकेषु लोकेषु निरय आत्मसु ।\nविरागः जायते सम्यक् न्यस्त अग्निः प्रव्रजेत् ततः ॥ १२॥"
  },
  {
    "text": "इष्ट्वा यथा उपदेशं मां दत्त्वा सर्वस्वम् ऋत्विजे ।\nअग्नीन् स्वप्राणः आवेश्य निरपेक्षः परिव्रजेत् ॥ १३॥"
  },
  {
    "text": "विप्रस्य वै संन्यसतः देवाः दारादिरूपिणः ।\nविघ्नान् कुर्वन्ति अयं हि अस्मान् आक्रम्य समियात् परम् ॥ १४॥"
  },
  {
    "text": "बिभृयात् चेत् मुनिः वासः कौपीन आच्छादनं परम् ।\nत्यक्तं न दण्डपात्राभ्याम् अन्यत् किञ्चित् अनापदि ॥ १५॥"
  },
  {
    "text": "दृष्टिपूतं न्यसेत् पादं वस्त्रपूतं पिबेत् जलम् ।\nसत्यपूतां वदेत् वाचं मनःपूतं समाचरेत् ॥ १६॥"
  },
  {
    "text": "मौन अनीहा अनिल आयामाः दण्डाः वाक् देह चेतसाम् ।\nनहि एते यस्य सन्ति अङ्गः वेणुभिः न भवेत् यतिः ॥ १७॥"
  },
  {
    "text": "भिक्षां चतुषु वर्णेषु विगर्ह्यान् वर्जयन् चरेत् ।\nसप्तागारान् असंक्लृप्तान् तुष्येत् लब्धेन तावता ॥ १८॥"
  },
  {
    "text": "बहिः जलाशयं गत्वा तत्र उपस्पृश्य वाग्यतः ।\nविभज्य पावितं शेषं भुञ्जीत अशेषम् आहृतम् ॥ १९॥"
  },
  {
    "text": "एकः चरेत् महीम् एतां निःसङ्गः संयतेन्द्रियः ।\nआत्मक्रीडः आत्मरतः आत्मवान् समदर्शनः ॥ २०॥"
  },
  {
    "text": "विविक्तक्षेमशरणः मद्भावविमलाशयः ।\nआत्मानं चिन्तयेत् एकम् अभेदेन मया मुनिः ॥ २१॥"
  },
  {
    "text": "अन्वीक्षेत आत्मनः बन्धं मोक्षं च ज्ञाननिष्ठया ।\nबन्धः इन्द्रियविक्षेपः मोक्षः एषां च संयमः ॥ २२॥"
  },
  {
    "text": "तस्मात् नियम्य षड्वर्गं मद्भावेन चरेत् मुनिः ।\nविरक्तः क्षुल्लकामेभ्यः लब्ध्वा आत्मनि सुखं महत् ॥ २३॥"
  },
  {
    "text": "पुरग्रामव्रजान् सार्थान् भिक्षार्थं प्रविशन् चरेत् ।\nपुण्यदेशसरित् शैलवन आश्रमवतीं महीम् ॥ २४॥"
  },
  {
    "text": "वानप्रस्थ आश्रम पदेषु अभीक्ष्णं भैक्ष्यम् आचरेत् ।\nसंसिध्यत्याश्वसंमोहः शुद्धसत्त्वः शिलान्धसा ॥ २५॥"
  },
  {
    "text": "न एतत् वस्तुतया पश्येत् दृश्यमानं विनश्यति ।\nअसक्तचित्तः विरमेत् इह अमुत्र चिकीर्षितात् ॥ २६॥"
  },
  {
    "text": "यत् एतत् आत्मनि जगत् मनोवाक्प्राणसंहतम् ।\nसर्वं माया इति तर्केण स्वस्थः त्यक्त्वा न तत् स्मरेत् ॥ २७॥"
  },
  {
    "text": "ज्ञाननिष्ठः विरक्तः वा मद्भक्तः वा अनपेक्षकः ।\nसलिङ्गान् आश्रमां त्यक्त्वा चरेत् अविधिगोचरः ॥ २८॥"
  },
  {
    "text": "बुधः बालकवत् क्रीडेत् कुशलः जडवत् चरेत् ।\nवदेत् उन्मत्तवत् विद्वान् गोचर्यां नैगमः चरेत् ॥ २९॥"
  },
  {
    "text": "वेदवादरतः न स्यात् न पाखण्डी न हैतुकः ।\nशुष्कवादविवादे न कञ्चित् पक्षं समाश्रयेत् ॥ ३०॥"
  },
  {
    "text": "न उद्विजेत जनात् धीरः जनं च उद्वेजयेत् न तु ।\nअतिवादान् तितिक्षेत न अवमन्येत कञ्चन ।\nदेहम् उद्दिश्य पशुवत् वैरं कुर्यात् न केनचित् ॥ ३१॥"
  },
  {
    "text": "एकः एव परः हि आत्मा भूतेषु आत्मनि अवस्थितः ।\nयथा इन्दुः उदपात्रेषु भूतानि एकात्मकानि च ॥ ३२॥"
  },
  {
    "text": "अलब्ध्वा न विषीदेत काले काले अशनं क्वचित् ।\nलब्ध्वा न हृष्येत् धृतिम् आनुभयं दैवतन्त्रितम् ॥ ३३॥"
  },
  {
    "text": "आहारार्थं समीहेत युक्तं तत् प्राणधारणम् ।\nतत्त्वं विमृश्यते तेन तत् विज्ञाय विमुच्यते ॥ ३४॥"
  },
  {
    "text": "यत् ऋच्छया उपपन्नात् अन्नम् अद्यात् श्रेष्ठम् उत अपरम् ।\nतथा वासः तथा शय्यां प्राप्तं प्राप्तं भजेत् मुनिः ॥ ३५॥"
  },
  {
    "text": "शौचम् आचमनं स्नानं न तु चोदनया चरेत् ।\nअन्यान् च नियमान् ज्ञानी यथा अहं लीलया ईश्वरः ॥ ३६॥"
  },
  {
    "text": "नहि तस्य विकल्पाख्या या च मद्वीक्षया हता ।\nआदेहान्तात् क्वचित् ख्यातिः ततः सम्पद्यते मया ॥ ३७॥"
  },
  {
    "text": "दुःख उदर्केषु कामेषु जातनिर्वेदः आत्मवान् ।\nअजिज्ञासित मद्धर्मः गुरुं मुनिम् उपाव्रजेत् ॥ ३८॥"
  },
  {
    "text": "तावत् परिचरेत् भक्तः श्रद्धावान् अनसूयकः ।\nयावत् ब्रह्म विजानीयात् माम् एव गुरुम् आदृतः ॥ ३९॥"
  },
  {
    "text": "यः तु असंयत षड्वर्गः प्रचण्ड इन्द्रिय सारथिः ।\nज्ञान वैराग्य रहितः त्रिदण्डम् उपजीवति ॥ ४०॥"
  },
  {
    "text": "सुरान् आत्मानम् आत्मस्थं निह्नुते मां च धर्महा ।\nअविपक्व कषायः अस्मात् उष्मात् च विहीयते ॥ ४१॥"
  },
  {
    "text": "भिक्षोः धर्मः शमः अहिंसा तपः ईक्षा वनौकसः ।\nगृहिणः भूतरक्ष इज्याः द्विजस्य आचार्यसेवनम् ॥ ४२॥"
  },
  {
    "text": "ब्रह्मचर्यं तपः शौचं सन्तोषः भूतसौहृदम् ।\nगृहस्थस्य अपि ऋतौ गन्तुः सर्वेषां मदुपासनम् ॥ ४३॥"
  },
  {
    "text": "इति मां यः स्वधर्मेण भजन् नित्यम् अनन्यभाक् ।\nसर्वभूतेषु मद्भावः मद्भक्तिं विन्दते अचिरात् ॥ ४४॥"
  },
  {
    "text": "भक्त्या उद्धव अनपायिन्या सर्वलोकमहेश्वरम् ।\nसर्व उत्पत्ति अपि अयं ब्रह्म कारणं मा उपयाति सः ॥ ४५॥"
  },
  {
    "text": "इति स्वधर्म निर्णिक्त सत्त्वः निर्ज्ञात् मद्गतिः ।\nज्ञान विज्ञान सम्पन्नः न चिरात् समुपैति माम् ॥ ४६॥"
  },
  {
    "text": "वर्णाश्रमवतां धर्मः एषः आचारलक्षणः ।\nसः एव मद्भक्तियुतः निःश्रेयसकरः परः ॥ ४७॥"
  },
  {
    "text": "एतत् ते अभिहितं साधो भवान् पृच्छति यत् च माम् ।\nयथा स्वधर्मसंयुक्तः भक्तः मां समियात् परम् ॥ ४८॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे श्रीकृष्णोद्धवसंवादे\nवानप्रस्थसंन्यासधर्मनिरूपणं नामाष्टादशोऽध्यायः ॥ १८॥"
  },
  {
    "text": "अथ एकोनविंशः अध्यायः ।\nश्रीभगवान् उवाच ।\nयः विद्याश्रुतसम्पन्नः आत्मवान् न अनुमानिकः ।\nमायामात्रम् इदं ज्ञात्वा ज्ञानं च मयि संन्यसेत् ॥ १॥"
  },
  {
    "text": "ज्ञानिनः तु अहम् एव इष्टः स्वार्थः हेतुः च संमतः ।\nस्वर्गः च एव अपवर्गः च न अन्यः अर्थः मदृते प्रियः ॥ २॥"
  },
  {
    "text": "ज्ञानविज्ञानसंसिद्धाः पदं श्रेष्ठं विदुः मम ।\nज्ञानी प्रियतमः अतः मे ज्ञानेन असौ बिभर्ति माम् ॥ ३॥"
  },
  {
    "text": "तपः तीर्थं जपः दानं पवित्राणि इतराणि च ।\nन अलं कुर्वन्ति तां सिद्धिं या ज्ञानकलया कृता ॥ ४॥"
  },
  {
    "text": "तस्मात् ज्ञानेन सहितं ज्ञात्वा स्वात्मानम् उद्धव ।\nज्ञानविज्ञानसम्पन्नः भज मां भक्तिभावतः ॥ ५॥"
  },
  {
    "text": "ज्ञानविज्ञानयज्ञेन माम् इष्ट्वा आत्मानम् आत्मनि ।\nसर्वयज्ञपतिं मां वै संसिद्धिं मुनयः अगमन्॥ ६॥"
  },
  {
    "text": "त्वयि उद्धव आश्रयति यः त्रिविधः विकारः\n     मायान्तरा आपतति न आदि अपवर्गयोः यत् ।\nजन्मादयः अस्य यत् अमी तव तस्य किं स्युः\n     आदि अन्तयोः यत् असतः अस्ति तत् एव मध्ये ॥ ७॥"
  },
  {
    "text": "उद्धवः उवाच ।\nज्ञानं विशुद्धं विपुलं यथा एतत्\n     वैराग्यविज्ञानयुतं पुराणम् ।\nआख्याहि विश्वेश्वर विश्वमूर्ते\n     त्वत् भक्तियोगं च महत् विमृग्यम् ॥ ८॥"
  },
  {
    "text": "तापत्रयेण अभिहतस्य घोरे\n     सन्तप्यमानस्य भवाध्वनीश ।\nपश्यामि न अन्यत् शरणं तवाङ्घ्रि\n     द्वन्द्व आतपत्रात् अमृत अभिवर्षात् ॥ ९॥"
  },
  {
    "text": "दष्टं जनं सम्पतितं बिले अस्मिन्\n     कालाहिना क्षुद्रसुखोः उतर्षम् ।\nसमुद्धर एनं कृपया अपवर्ग्यैः\n     वचोभिः आसिञ्च महानुभाव ॥ १०॥"
  },
  {
    "text": "श्रीभगवान् उवाच ।\nइत्थम् एतत् पुरा राजा भीष्मं धर्मभृतां वरम् ।\nअजातशत्रुः पप्रच्छ सर्वेषां नः अनुश्रुण्वताम् ॥ ११॥"
  },
  {
    "text": "निवृत्ते भारते युद्धे सुहृत् निधनविह्वलः ।\nश्रुत्वा धर्मान् बहून् पश्चात् मोक्षधर्मान् अपृच्छत ॥"
  },
  {
    "text": "१२॥"
  },
  {
    "text": "तान् अहं ते अभिधास्यामि देवव्रतमुखात् श्रुतान् ।\nज्ञानवैराग्यविज्ञानश्रद्धाभक्ति उपबृंहितान् ॥ १३॥"
  },
  {
    "text": "नव एकादश पञ्च त्रीन् भावान् भूतेषु येन वै ।\nईक्षेत अथ एकम् अपि एषु तत् ज्ञानं मम निश्चितम् ॥ १४॥"
  },
  {
    "text": "एतत् एव हि विज्ञानं न तथा एकेन येन यत् ।\nस्थिति उत्पत्ति अपि अयान् पश्येत् भावानां त्रिगुण आत्मनाम् ॥"
  },
  {
    "text": "१५॥"
  },
  {
    "text": "आदौ अन्ते च मध्ये च सृज्यात् सृज्यं यत् अन्वियात् ।\nपुनः तत् प्रतिसङ्क्रामे यत् शिष्येत तत् एव सत् ॥ १६॥"
  },
  {
    "text": "श्रुतिः प्रत्यक्षम् ऐतिह्यम् अनुमानं चतुष्टयम् ।\nप्रमाणेषु अनवस्थानात् विकल्पात् सः विरज्यते ॥ १७॥"
  },
  {
    "text": "कर्मणां परिणामित्वात् आविरिञ्चात् अमङ्गलम् ।\nविपश्चित् नश्वरं पश्येत् अदृष्टम् अपि दृष्टवत् ॥ १८॥"
  },
  {
    "text": "भक्तियोगः पुरा एव उक्तः प्रीयमाणाय ते अनघ ।\nपुनः च कथयिष्यामि मद्भक्तेः कारणं परम् ॥ १९॥"
  },
  {
    "text": "श्रद्धा अमृतकथायां मे शश्वत् मत् अनुकीर्तनम् ।\nपरिनिष्ठा च पूजायां स्तुतिभिः स्तवनं मम ॥ २०॥"
  },
  {
    "text": "आदरः परिचर्यायां सर्वाङ्गैः अभिवन्दनम् ।\nमद्भक्तपूजाभ्यधिका सर्वभूतेषु मन्मतिः ॥ २१॥"
  },
  {
    "text": "मदर्थेषु अङ्गचेष्टा च वचसा मद्गुणेरणम् ।\nमय्यर्पणं च मनसः सर्वकामविवर्जनम् ॥ २२॥"
  },
  {
    "text": "मदर्थे अर्थ परित्यागः भोगस्य च सुखस्य च ।\nइष्टं दत्तं हुतं जप्तं मदर्थं यत् व्रतं तपः ॥ २३॥"
  },
  {
    "text": "एवं धर्मैः मनुष्याणाम् उद्धव आत्मनिवेदिनाम् ।\nमयि सञ्जायते भक्तिः कः अन्यः अर्थः अस्य अवशिष्यते ॥ २४॥"
  },
  {
    "text": "यदा आत्मनि अर्पितं चित्तं शान्तं सत्त्व उपबृंहितम् ।\nधर्मं ज्ञानं सवैराग्यम् ऐश्वर्यं च अभिपद्यते ॥ २५॥"
  },
  {
    "text": "यत् अर्पितं तत् विकल्पे इन्द्रियैः परिधावति ।\nरजस्वलं च आसन् निष्ठं चित्तं विद्धि विपर्ययम् ॥ २६॥"
  },
  {
    "text": "धर्मः मद्भक्तिकृत् प्रोक्तः ज्ञानं च एकात्म्यदर्शनम् ।\nगुणेषु असङ्गः वैराग्यम् ऐश्वर्यं च अणिम् आदयः ॥ २७॥"
  },
  {
    "text": "उद्धवः उवाच ।\nयमः कतिविधः प्रोक्तः नियमः वा अरिकर्शन ।\nकः शमः कः दमः कृष्ण का तितिक्षा धृतिः प्रभो ॥ २८॥"
  },
  {
    "text": "किं दानं किं तपः शौर्यं किं सत्यम् ऋतम् उच्यते ।\nकः त्यागः किं धनं चेष्टं कः यज्ञः का च दक्षिणा ॥"
  },
  {
    "text": "२९॥"
  },
  {
    "text": "पुंसः किंस्वित् बलं श्रीमन् भगः लाभः च केशव ।\nका विद्या ह्रीः परा का श्रीः किं सुखं दुःखम् एव च ॥"
  },
  {
    "text": "३०॥"
  },
  {
    "text": "कः पण्डितः कः च मूर्खः कः पन्थाः उत्पथः च कः ।\nकः स्वर्गः नरकः कः स्वित् कः बन्धुः उत किं गृहम् ॥ ३१॥"
  },
  {
    "text": "कः आढ्यः कः दरिद्रः वा कृपणः कः ईश्वरः ।\nएतान् प्रश्नान् मम ब्रूहि विपरीतान् च सत्पते ॥ ३२॥"
  },
  {
    "text": "श्रीभगवान् उवाच ।\nअहिंसा सत्यम् अस्तेयम् असङ्गः ह्रीः असञ्चयः ।\nआस्तिक्यं ब्रह्मचर्यं च मौनं स्थैर्यं क्षमा अभयम् ॥"
  },
  {
    "text": "३३।\nशौचं जपः तपः होमः श्रद्धा आतिथ्यं मत् अर्चनम् ।\nतीर्थाटनं परार्थेहा तुष्टिः आचार्यसेवनम् ॥ ३४॥"
  },
  {
    "text": "एते यमाः सनियमाः उभयोः द्वादश स्मृताः ।\nपुंसाम् उपासिताः तात यथाकामं दुहन्ति हि ॥ ३५॥"
  },
  {
    "text": "शमः मत् निष्ठता बुद्धेः दमः इन्द्रियसंयमः ।\nतितिक्षा दुःखसंमर्षः  जिह्वा उपस्थजयः धृतिः ॥ ३६॥"
  },
  {
    "text": "दण्डन्यासः परं दानं कामत्यागः तपः स्मृतम् ।\nस्वभावविजयः शौर्यं सत्यं च समदर्शनम् ॥ ३७॥"
  },
  {
    "text": "ऋतं च सूनृता वाणी कविभिः परिकीर्तिता ।\nकर्मस्वसङ्गमः शौचं त्यागः संन्यासः उच्यते ॥ ३८॥"
  },
  {
    "text": "धर्मः इष्टं धनं नॄणां यज्ञः अहं भगवत्तमः ।\nदक्षिणा ज्ञानसन्देशः प्राणायामः परं बलम् ॥ ३९॥"
  },
  {
    "text": "भगः मे ऐश्वरः भावः लाभः मद्भक्तिः उत्तमः ।\nविद्या आत्मनि भिद अबाधः जुगुप्सा ह्रीः अकर्मसु ॥ ४०॥"
  },
  {
    "text": "श्रीः गुणाः नैरपेक्ष्य आद्याः सुखं दुःखसुख अत्ययः ।\nदुःखं कामसुख अपेक्षा पण्डितः बन्धमोक्षवित् ॥ ४१॥"
  },
  {
    "text": "मूर्खः देह आदि अहं बुद्धिः पन्थाः मत् निगमः स्मृतः ।\nउत्पथः चित्तविक्षेपः स्वर्गः सत्त्वगुण उअदयः ॥ ४२॥"
  },
  {
    "text": "नरकः तमः उन्नहः बन्धुः गुरुः अहं सखे ।\nगृहं शरीरं मानुष्यं गुणाढ्यः हि आढ्यः उच्यते ॥ ४३॥"
  },
  {
    "text": "दरिद्रः यः तु असन्तुष्टः कृपणः यः अजितेन्द्रियः ।\nगुणेषु असक्तधीः ईशः गुणसङ्गः विपर्ययः ॥ ४४॥"
  },
  {
    "text": "एतः उद्धव ते प्रश्नाः सर्वे साधु निरूपिताः ।\nकिं वर्णितेन बहुना लक्षणं गुणदोषयोः ।\nगुणदोष दृशिः दोषः गुणः तु उभयवर्जितः ॥ ४५॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे भगवदुधवसंवादे\nएकोनविंशोऽध्यायः ॥ १९॥"
  },
  {
    "text": "अथ विंशः अध्यायः ।\nउद्धवः उवाच ।\nविधिः च प्रतिषेधः च निगमः हि ईश्वरस्य ते ।\nअवेक्षते अरविन्दाक्ष गुणं दोषं च कर्मणाम् ॥ १॥"
  },
  {
    "text": "वर्णाश्रम विकल्पं च प्रतिलोम अनुलोमजम् ।\nद्रव्य देश वयः कालान् स्वर्गं नरकम् एव च ॥ २॥"
  },
  {
    "text": "गुण दोष भिदा दृष्टिम् अन्तरेण वचः तव ।\nनिःश्रेयसं कथं नॄणां निषेध विधि लक्षणम् ॥ ३॥"
  },
  {
    "text": "पितृदेवमनुष्याणां वेदः चक्षुः तव ईश्वर ।\nश्रेयः तु अनुपलब्धे अर्थे साध्यसाधनयोः अपि ॥ ४॥"
  },
  {
    "text": "गुणदोषभिदादृष्टिः निगमात् ते न हि स्वतः ।\nनिगमेन अपवादः च भिदायाः इति हि भ्रमः ॥ ५॥"
  },
  {
    "text": "श्रीभगवान् उवाच ।\nयोगाः त्रयः मया प्रोक्ता नॄणां श्रेयोविधित्सया ।\nज्ञानं कर्म च भक्तिः च न उपायः अन्यः अस्ति कुत्रचित् ॥"
  },
  {
    "text": "६॥"
  },
  {
    "text": "निर्विण्णानां ज्ञानयोगः न्यासिनाम् इह कर्मसु ।\nतेषु अनिर्विण्णचित्तानां कर्मयोगः ति कामिनाम् ॥ ७॥"
  },
  {
    "text": "यदृच्छया मत् कथा आदौ जातश्रद्धः तु यः पुमान् ।\nन निर्विण्णः न अतिसक्तः भक्तियोगः अस्य सिद्धिदः ॥ ८॥"
  },
  {
    "text": "तावत् कर्माणि कुर्वीत न निर्विद्येत यावता ।\nमत् कथाश्रवण आदौ वा श्रद्धा यावत् न जायते ॥ ९॥"
  },
  {
    "text": "स्वधर्मस्थः यजन्यज्ञैः अनाशीः कामः उद्धव ।\nन याति स्वर्गनरकौ यदि अन्यत्र समाचरेत् ॥ १०॥"
  },
  {
    "text": "अस्मिन् लोके वर्तमानः स्वधर्मस्थः अनघः शुचिः ।\nज्ञानं विशुद्धम् आप्नोति मद्भक्तिं वा यदृच्छया ॥ ११॥"
  },
  {
    "text": "स्वर्गिणः अपि एतम् इच्छन्ति लोकं निरयिणः तथा ।\nसाधकं ज्ञानभक्तिभ्याम् उभयं तत् असाधकम् ॥ १२॥"
  },
  {
    "text": "न नरः स्वर्गतिं काङ्क्षेत् नारकीं वा विचक्षणः ।\nन इमं लोकं च काङ्क्षेत देह आवेशात् प्रमाद्यति ॥ १३॥"
  },
  {
    "text": "एतत् विद्वान् पुरा मृत्योः अभवाय घटेत सः ।\nअप्रमत्तः इदं ज्ञात्वा मर्त्यम् अपि अर्थसिद्धिदम् ॥ १४॥"
  },
  {
    "text": "छिद्यमानं यमैः एतैः कृतनीडं वनस्पतिम् ।\nखगः स्वकेतम् उत्सृज्य क्षेमं याति हि अलम्पटः ॥ १५॥"
  },
  {
    "text": "अहोरात्रैः छिद्यमानं बुद्ध्वायुः भयवेपथुः ।\nमुक्तसङ्गः परं बुद्ध्वा निरीह उपशाम्यति ॥ १६॥"
  },
  {
    "text": "नृदेहम् आद्यं सुलभं सुदुर्लभम्\n     प्लवं सुकल्पं गुरुकर्णधारम् ।\nमया अनुकूलेन नभस्वतेरितम्\n     पुमान् भवाब्धिं न तरेत् सः आत्महा ॥ १७॥"
  },
  {
    "text": "यदा आरम्भेषु निर्विण्णः विरक्तः संयतेन्द्रियः ।\nअभ्यासेन आत्मनः योगी धारयेत् अचलं मनः ॥ १८॥"
  },
  {
    "text": "धार्यमाणं मनः यः हि भ्राम्यदाशु अनवस्थितम् ।\nअतन्द्रितः अनुरोधेन मार्गेण आत्मवशं नयेत् ॥ १९॥"
  },
  {
    "text": "मनोगतिं न विसृजेत् जितप्राणः जितेन्द्रियः ।\nसत्त्वसम्पन्नया बुद्ध्या मनः आत्मवशं नयेत् ॥ २०॥"
  },
  {
    "text": "एषः वै परमः योगः मनसः सङ्ग्रहः स्मृतः ।\nहृदयज्ञत्वम् अन्विच्छन् दम्यस्य एव अर्वतः मुहुः ॥ २१॥"
  },
  {
    "text": "साङ्ख्येन सर्वभावानां प्रतिलोम अनुलोमतः ।\nभव अपि अयौ अनुध्ययेत् मनः यावत् प्रसीदति ॥ २२॥"
  },
  {
    "text": "निर्विण्णस्य विरक्तस्य पुरुषस्य उक्तवेदिनः ।\nमनः त्यजति दौरात्म्यं चिन्तितस्य अनुचिन्तया ॥ २३॥"
  },
  {
    "text": "यम आदिभिः योगपथैः आन्वीक्षिक्या च विद्यया ।\nमम अर्चोपासनाभिः वा न अन्यैः योग्यं स्मरेत् मनः ॥ २४॥"
  },
  {
    "text": "यदि कुर्यात् प्रमादेन योगी कर्म विगर्हितम् ।\nयोगेन एव दहेत् अंहः न अन्यत् तत्र कदाचन ॥ २५॥"
  },
  {
    "text": "स्वे स्वे अधिकारे या निष्ठा सः गुणः परिकीर्तितः ।\nकर्मणां जाति अशुद्धानाम् अनेन नियमः कृतः ।\nगुणदोषविधानेन सङ्गानां त्याजनेच्छया ॥ २६॥"
  },
  {
    "text": "जातश्रद्दः मत्कथासु निर्विण्णः सर्वकर्मसु ।\nवेद दुःखात्मकान् कामान् परित्यागे अपि अनीश्वरः ॥ २७॥"
  },
  {
    "text": "ततः भजेत मां प्रीतः श्रद्धालुः दृढनिश्चयः ।\nजुषमाणः च तान् कामान् दुःख उदर्कान् च गर्हयन् ॥ २८॥"
  },
  {
    "text": "प्रोक्तेन भक्तियोगेन भजतः मा असकृत् मुनेः ।\nकामाः हृदय्याः नश्यन्ति सर्वे मयि हृदि स्थिते ॥ २९॥"
  },
  {
    "text": "भिद्यते हृदयग्रन्थिः छिद्यन्ते सर्वसंशयाः ।\nक्षीयन्ते च अस्य कर्माणि मयि दृष्टे अखिल आत्मनि ॥ ३०॥"
  },
  {
    "text": "तस्मात् मद्भक्तियुक्तस्य योगिनः वै मत् आत्मनः ।\nन ज्ञानं न च वैराग्यं प्रायः श्रेयः भवेत् इह ॥ ३१॥"
  },
  {
    "text": "यत् कर्मभिः यत् तपसा ज्ञानवैराग्यतः च यत् ।\nयोगेन दानधर्मेण श्रेयोभिः इतरैः अपि ॥ ३२॥"
  },
  {
    "text": "सर्वं मद्भक्तियोगेन मद्भक्तः लभते अञ्जसा ।\nस्वर्ग अपवर्गं मत् धाम कथञ्चित् यदि वाञ्छति ॥ ३३॥"
  },
  {
    "text": "न किञ्चित् साधवः धीराः भक्ताः हि एकान्तिनः मम ।\nवाञ्छति अपि मया दत्तं कैवल्यम् अपुनर्भवम् ॥ ३४॥"
  },
  {
    "text": "नैरपेक्ष्यं परं प्राहुः निःश्रेयसम् अनल्पकम् ।\nतस्मात् निराशिषः भक्तिः निरपेक्षस्य मे भवेत् ॥ ३५॥"
  },
  {
    "text": "न मयि एकान्तभक्तानां गुणदोष उद्भवाः गुणाः ।\nसाधूनां समचित्तानां बुद्धेः परम् उपेयुषाम् ॥ ३६॥"
  },
  {
    "text": "एवम् एतत् मया आदिष्टान् अनुतिष्ठन्ति मे पथः ।\nक्षेमं विन्दन्ति मत् स्थानं यत् ब्रह्म परमं विदुः ॥ ३७॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे भगवदुद्धवसंवादे\nवेदत्रयीविभागयोगो नाम विंशोऽध्यायः ॥ २०॥"
  },
  {
    "text": "अथ एकविंशः अध्यायः ।\nश्रीभगवान् उवाच ।\nयः एतान् मत्पथः हित्वा भक्तिज्ञानक्रियात्मकान् ।\nक्षुद्रान् कामान् चलैः प्राणैः जुषन्तः संसरन्ति ते ॥ १॥"
  },
  {
    "text": "स्वे स्वे अधिकारे या निष्ठा सः गुणः परिकीर्तितः ।\nविपर्ययः तु दोषः स्यात् उभयोः एषः निश्चयः ॥ २॥"
  },
  {
    "text": "शुद्धि अशुद्धी विधीयेते समानेषु अपि वस्तुषु ।\nद्रव्यस्य विचिकित्सार्थं गुणदोषौ शुभ अशुभौ ॥ ३॥"
  },
  {
    "text": "धर्मार्थं व्यवहारार्थं यात्रार्थम् इति च अनघ ।\nदर्शितः अयं मया आचारः धर्मम् उद्वहतां धुरम् ॥ ४॥"
  },
  {
    "text": "भूमि अम्बु अग्नि अनिल आकाशाः भूतानां पञ्च धातवः ।\nआब्रह्म स्थावर आदीनां शरीराः आत्मसंयुताः ॥ ५॥"
  },
  {
    "text": "वेदेन नामरूपाणि विषमाणि समेषु अपि ।\nधातुषु उद्धव कल्प्यन्तः एतेषां स्वार्थसिद्धये ॥ ६॥"
  },
  {
    "text": "देश काल आदि भावानां वस्तूनां मम सत्तम ।\nगुणदोषौ विधीयेते नियमार्थं हि कर्मणाम् ॥ ७॥"
  },
  {
    "text": "अकृष्णसारः देशानाम् अब्रह्मण्यः अशुचिः भवेत् ।\nकृष्णसारः अपि असौवीर कीकट असंस्कृतेरिणम् ॥ ८॥"
  },
  {
    "text": "कर्मण्यः गुणवान् कालः द्रव्यतः स्वतः एव वा ।\nयतः निवर्तते कर्म सः दोषः अकर्मकः स्मृतः ॥ ९॥"
  },
  {
    "text": "द्रव्यस्य शुद्धि अशुद्धी च द्रव्येण वचनेन च ।\nसंस्कारेण अथ कालेन महत्त्व अल्पतया अथवा ॥ १०॥"
  },
  {
    "text": "शक्त्या अशक्त्या अथवा बुद्ध्या समृद्ध्या च यत् आत्मने ।\nअघं कुर्वन्ति हि यथा देश अवस्था अनुसारतः ॥ ११॥"
  },
  {
    "text": "धान्य दारु अस्थि तन्तूनां रस तैजस चर्मणाम् ।\nकाल वायु अग्नि मृत्तोयैः पार्थिवानां युत अयुतैः ॥ १२॥"
  },
  {
    "text": "अमेध्यलिप्तं यत् येन गन्धं लेपं व्यपोहति ।\nभजते प्रकृतिं तस्य तत् शौचं तावत् इष्यते ॥ १३॥"
  },
  {
    "text": "स्नान दान तपः अवस्था वीर्य संस्कार कर्मभिः ।\nमत् स्मृत्या च आत्मनः शौचं शुद्धः कर्म आचरेत् द्विजः ॥ १४॥"
  },
  {
    "text": "मन्त्रस्य च परिज्ञानं कर्मशुद्धिः मदर्पणम् ।\nधर्मः सम्पद्यते षड्भिः अधर्मः तु विपर्ययः ॥ १५॥"
  },
  {
    "text": "क्वचित् गुणः अपि दोषः स्यात् दोषः अपि विधिना गुणः ।\nगुणदोषार्थनियमः तत् भिदाम् एव बाधते ॥ १६॥"
  },
  {
    "text": "समानकर्म आचरणं पतितानां न पातकम् ।\nऔत्पत्तिकः गुणः सङ्गः न शयानः पतति अधः ॥ १७॥"
  },
  {
    "text": "यतः यतः निवर्तेत विमुच्येत ततः ततः ।\nएषः धर्मः नॄणां क्षेमः शोकमोहभय अपहः ॥ १८॥"
  },
  {
    "text": "विषयेषु गुणाध्यासात् पुंसः सङ्गः ततः भवेत् ।\nसङ्गात् तत्र भवेत् कामः कामात् एव कलिः नॄणाम् ॥ १९॥"
  },
  {
    "text": "कलेः दुर्विषहः क्रोधः तमः तम् अनुवर्तते ।\nतमसा ग्रस्यते पुंसः चेतना व्यापिनी द्रुतम् ॥ २०॥"
  },
  {
    "text": "तया विरहितः साधो जन्तुः शून्याय कल्पते ।\nततः अस्य स्वार्थविभ्रंशः मूर्च्छितस्य मृतस्य च ॥ २१॥"
  },
  {
    "text": "विषयाभिनिवेशेन न आत्मानं वेद न अपरम् ।\nवृक्षजीविकया जीवन् व्यर्थं भस्त्र इव यः श्वसन् ॥ २२॥"
  },
  {
    "text": "फलश्रुतिः इयं नॄणां न श्रेयः रोचनं परम् ।\nश्रेयोविवक्षया प्रोक्तं यथा भैषज्यरोचनम् ॥ २३॥"
  },
  {
    "text": "उत्पत्ति एव हि कामेषु प्राणेषु स्वजनेषु च ।\nआसक्तमनसः मर्त्या आत्मनः अनर्थहेतुषु ॥ २४॥"
  },
  {
    "text": "न तान् अविदुषः स्वार्थं भ्राम्यतः वृजिनाध्वनि ।\nकथं युञ्ज्यात् पुनः तेषु तान् तमः विशतः बुधः ॥ २५॥"
  },
  {
    "text": "एवं व्यवसितं केचित् अविज्ञाय कुबुद्धयः ।\nफलश्रुतिं कुसुमितां न वेदज्ञाः वदन्ति हि ॥ २६॥"
  },
  {
    "text": "कामिनः कृपणाः लुब्धाः पुष्पेषु फलबुद्धयः ।\nअग्निमुग्धा धुमतान्ताः स्वं लोकं न विन्दन्ति ते ॥ २७॥"
  },
  {
    "text": "न ते माम् अङ्गः जानन्ति हृदिस्थं यः इदं यतः ।\nउक्थशस्त्राः हि असुतृपः यथा नीहारचक्षुषः ॥ २८॥"
  },
  {
    "text": "ते मे मतम् अविज्ञाय परोक्षं विषयात्मकाः ।\nहिंसायां यदि रागः स्यात् यज्ञः एव न चोदना ॥ २९॥"
  },
  {
    "text": "हिंसाविहाराः हि अलब्धैः पशुभिः स्वसुखएच्छया ।\nयजन्ते देवताः यज्ञैः पितृभूतपतीन् खलाः ॥ ३०॥"
  },
  {
    "text": "स्वप्न् उपमम् अमुं लोकम् असन्तं श्रवणप्रियम् ।\nआशिषः हृदि सङ्कल्प्य त्यजन्ति अर्थान् यथा वणिक् ॥ ३१॥"
  },
  {
    "text": "रजःसत्त्वतमोनिष्ठाः रजःसत्त्वतमोजुषः ।\nउपासतः इन्द्रमुख्यान् देवादीन् न तथा एव माम् ॥ ३२॥"
  },
  {
    "text": "इष्ट्वा इह देवताः यज्ञैः गत्वा रंस्यामहे दिवि ।\nतस्य अन्तः इह भूयास्मः महाशाला महाकुलाः ॥ ३३॥"
  },
  {
    "text": "एवं पुष्पितया वाचा व्याक्षिप्तमनसां नॄणाम् ।\nमानिनान् च अतिस्तब्धानां मद्वार्ता अपि न रोचते ॥ ३४॥"
  },
  {
    "text": "वेदाः ब्रह्मात्मविषयाः त्रिकाण्डविषयाः इमे ।\nपरोक्षवादाः ऋषयः परोक्षं मम च प्रियम् ॥ ३५॥"
  },
  {
    "text": "शब्दब्रह्म सुदुर्बोधं प्राण इन्द्रिय मनोमयम् ।\nअनन्तपारं गम्भीरं दुर्विगाह्यं समुद्रवत् ॥ ३६॥"
  },
  {
    "text": "मया उपबृंहितं भूम्ना ब्रह्मणा अनन्तशक्तिना ।\nभूतेषु घोषरूपेण बिसेषु ऊर्ण इव लक्ष्यते ॥ ३७॥"
  },
  {
    "text": "यथा ऊर्णनाभिः हृदयात् ऊर्णाम् उद्वमते मुखात् ।\nआकाशात् घोषवान् प्राणः मनसा स्पर्शरूपिणा ॥ ३८॥"
  },
  {
    "text": "छन्दोमयः अमृतमयः सहस्रपदवीं प्रभुः ।\nओङ्कारात् व्यञ्जित स्पर्श स्वर उष्म अन्तस्थ भूषिताम् ॥"
  },
  {
    "text": "३९॥"
  },
  {
    "text": "विचित्रभाषाविततां छन्दोभिः चतुर उत्तरैः ।\nअनन्तपारां बृहतीं सृजति आक्षिपते स्वयम् ॥ ४०॥"
  },
  {
    "text": "गायत्री उष्णिक् अनुष्टुप् च बृहती पङ्क्तिः एव च ।\nत्रिष्टुप् जगती अतिच्छन्दः हि अत्यष्टि अतिजगत् विराट् ॥ ४१॥"
  },
  {
    "text": "किं विधत्ते किम् आचष्टे किम् अनूद्य विकल्पयेत् ।\nइति अस्याः हृदयं लोके न अन्यः मत् वेद कश्चन ॥ ४२॥"
  },
  {
    "text": "मां विधत्ते अभिधत्ते मां विकल्प्य अपोह्यते तु अहम् ।\nएतावान् सर्ववेदार्थः शब्दः आस्थाय मां भिदाम् ।\nमायामात्रम् अनूद्य अन्ते प्रतिषिध्य प्रसीदति ॥ ४३॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे भगवद्द्धवसंवादे\nवेदत्रयविभागनिरूपणं नाम एकविंशोऽध्यायः ॥ २१॥"
  },
  {
    "text": "अथ द्वाविंशः अध्यायः ।\nउद्धवः उवाच ।\nकति तत्त्वानि विश्वेश सङ्ख्यातानि ऋषिभिः प्रभो ।\nनव एकादश पञ्च त्रीणि आत्थ त्वम् इह शुश्रुम ॥ १॥"
  },
  {
    "text": "केचित् षड्विंशतिं प्राहुः अपरे पञ्चविंशतिम् ।\nसप्त एके नव षट् केचित् चत्वारि एकादश अपरे ।\nकेचित् सप्तदश प्राहुः षोडश एके त्रयोदश ॥ २॥"
  },
  {
    "text": "एतावत् त्वम् हि सङ्ख्यानाम् ऋषयः यत् विवक्षया ।\nगायन्ति पृथक् आयुष्मन् इदं नः वक्तुम् अर्हसि ॥ ३॥"
  },
  {
    "text": "श्रीभगवान् उवाच ।\nयुक्तं च सन्ति सर्वत्र भाषन्ते ब्राह्मणाः यथा ।\nमायां मदीयाम् उद्गृह्य वदतां किं नु दुर्घटम् ॥ ४॥"
  },
  {
    "text": "न एतत् एवं यथा आत्थ त्वं यत् अहं वच्मि तत् तथा ।\nएवं विवदतां हेतुं शक्तयः मे दुरत्ययाः ॥ ५॥"
  },
  {
    "text": "यासां व्यतिकरात् आसीत् विकल्पः वदतां पदम् ।\nप्राप्ते शमदमे अपि एति वादस्तमनु शाम्यति ॥ ६॥"
  },
  {
    "text": "परस्परान् अनुप्रवेशात् तत्त्वानां पुरुषर्षभ ।\nपौर्व अपर्य प्रसङ्ख्यानं यथा वक्तुः विवक्षितम् ॥ ७॥"
  },
  {
    "text": "एकस्मिन् अपि दृश्यन्ते प्रविष्टानि इतराणि च ।\nपूर्वस्मिन् वा परस्मिन् वा तत्त्वे तत्त्वानि सर्वशः ॥ ८॥"
  },
  {
    "text": "पौर्व अपर्यम् अतः अमीषां प्रसङ्ख्यानम् अभीप्सताम् ।\nयथा विविक्तं यत् वक्त्रं गृह्णीमः युक्तिसंभवात् ॥ ९॥"
  },
  {
    "text": "अनादि अविद्यायुक्तस्य पुरुषस्य आत्मवेदनम् ।\nस्वतः न संभवात् अन्यः तत्त्वज्ञः ज्ञानदः भवेत् ॥ १०॥"
  },
  {
    "text": "पुरुष ईश्वरयोः अत्र न वैलक्षण्यम् अणु अपि ।\nतत् अन्यकल्पनापार्था ज्ञानं च प्रकृतेः गुणः ॥ ११॥"
  },
  {
    "text": "प्रकृतिः गुणसाम्यं वै प्रकृतेः न आत्मनः गुणाः ।\nसत्त्वं रजः तमः इति स्थिति उत्पत्ति अन्तहेतवः ॥ १२॥"
  },
  {
    "text": "सत्त्वं ज्ञानं रजः कर्म तमः अज्ञानम् इह उच्यते ।\nगुणव्यतिकरः कालः स्वभावः सूत्रम् एव च ॥ १३॥"
  },
  {
    "text": "पुरुषः प्रकृतिः व्यक्तम् अहङ्कारः नभः अनिलः ।\nज्योतिः आपः क्षितिः इति तत्त्वानि उक्तानि मे नव ॥ १४॥"
  },
  {
    "text": "श्रोत्रं त्वक् दर्शनं घ्राणः जिह्वा इति ज्ञानशक्तयः ।\nवाक् पाणि उपस्थ पायु अङ्घ्रिः कर्माण्यङ्ग उभयं मनः ॥ १५॥"
  },
  {
    "text": "शब्दः स्पर्शः रसः गन्धः रूपं च इति अर्थजातयः ।\nगति उक्ति उत्सर्ग शिल्पानि कर्म आयतन सिद्धयः ॥ १६॥"
  },
  {
    "text": "सर्ग आदौ प्रकृतिः हि अस्य कार्य कारण रूपिणी ।\nसत्त्व आदिभिः गुणैः धत्ते पुरुषः अव्यक्तः ईक्षते ॥ १७॥"
  },
  {
    "text": "व्यक्त आदयः विकुर्वाणाः धातवः पुरुष ईक्षया ।\nलब्धवीर्याः सृजन्ति अण्डं संहताः प्रकृतेः बलात् ॥ १८॥"
  },
  {
    "text": "सप्त एव धातवः इति तत्र अर्थाः पञ्च खादयः ।\nज्ञानम् आत्मा उभय आधारः ततः देह इन्द्रिय आसवः ॥ १९॥"
  },
  {
    "text": "षड् इति अत्र अपि भूतानि पञ्च षष्ठः परः पुमान् ।\nतैः युक्तः आत्मसंभूतैः सृष्ट्वा इदं समुपाविशत् ॥ २०॥"
  },
  {
    "text": "चत्वारि एव इति तत्र अपि तेजः आपः अन्नम् आत्मनः ।\nजातानि तैः इदं जातं जन्म अवयविनः खलु ॥ २१॥"
  },
  {
    "text": "सङ्ख्याने सप्तदशके भूतमात्र इन्द्रियाणि च ।\nपञ्चपञ्च एक मनसा आत्मा सप्तदशः स्मृतः ॥ २२॥"
  },
  {
    "text": "तद्वत् षोडशसङ्ख्याने आत्मा एव मनः उच्यते ।\nभूतेन्द्रियाणि पञ्च एव मनः आत्मा त्रयोदशः ॥ २३॥"
  },
  {
    "text": "एकादशत्वः आत्मा असौ महाभूतेन्द्रियाणि च ।\nअष्टौ प्रकृतयः च एव पुरुषः च नव इति अथ ॥ २४॥"
  },
  {
    "text": "इति नाना प्रसङ्ख्यानं तत्त्वानाम् ऋषिभिः कृतम् ।\nसर्वं न्याय्यं युक्तिमत्वात्  विदुषां किम् अशोभनम् ॥ २५॥"
  },
  {
    "text": "उद्धवः उवाच ।\nप्रकृतिः पुरुषः च उभौ यदि अपि आत्मविलक्षणौ ।\nअन्योन्य अपाश्रयात् कृष्ण दृश्यते न भिदा तयोः ।\nप्रकृतौ लक्ष्यते हि आत्मा प्रकृतिः च तथा आत्मनि ॥ २६॥"
  },
  {
    "text": "एवं मे पुण्डरीकाक्ष महान्तं संशयं हृदि ।\nछेत्तुम् अर्हसि सर्वज्ञ वचोभिः नयनैपुणैः ॥ २७॥"
  },
  {
    "text": "त्वत्तः ज्ञानं हि जीवानां प्रमोषः ते अत्र शक्तितः ।\nत्वम् एव हि आत्म मायाया गतिं वेत्थ न च अपरः ॥ २८॥"
  },
  {
    "text": "श्रीभगवान् उवाच ।\nप्रकृतिः पुरुषः च इति विकल्पः पुरुषर्षभ ।\nएषः वैकारिकः सर्गः गुणव्यतिकरात्मकः ॥ २९॥"
  },
  {
    "text": "मम अङ्ग माया गुणमयी अनेकधा\n      विकल्पबुद्धीः च गुणैः विधत्ते ।\nवैकारिकः त्रिविधः अध्यात्मम् एकम्\n      अथ अधिदैवम् अधिभूतम् अन्यत् ॥ ३०॥"
  },
  {
    "text": "दृक् रूपम् आर्कं वपुः अत्र रन्ध्रे\n       परस्परं सिध्यति यः स्वतः खे ।\nआत्मा यत् एषम् अपरः यः आद्यः\n       स्वया अनुभूत्य अखिलसिद्धसिद्धिः ।\nएवं त्वक् आदि श्रवणादि चक्षुः\n       जिह्व आदि नास आदि च चित्तयुक्तम् ॥ ३१॥"
  },
  {
    "text": "यः असौ गुणक्षोभकृतौ विकारः\n       प्रधानमूलात् महतः प्रसूतः ।\nअहं त्रिवृत् मोहविकल्पहेतुः\n       वैकारिकः तामसः ऐन्द्रियः च ॥ ३२॥"
  },
  {
    "text": "आत्मापरिज्ञानमयः विवादः\n       हि अस्ति इति न अस्ति इति भिदार्थनिष्ठः ।\nव्यर्थः अपि न एव उपरमेत पुंसां\n       मत्तः परावृत्तधियां स्वलोकात् ॥ ३३॥"
  },
  {
    "text": "उद्धवः उवाच ।\nत्वत्तः परावृत्तधियः स्वकृतैः कर्मभिः प्रभो ।\nउच्च अवचान् यथा देहान् गृह्णन्ति विसृजन्ति च ॥ ३४॥"
  },
  {
    "text": "तत् मम आख्याहि गोविन्द दुर्विभाव्यम् अनात्मभिः ।\nन हि एतत् प्रायशः लोके विद्वांसः सन्ति वञ्चिताः ॥ ३५॥"
  },
  {
    "text": "श्रीभगवान् उवाच ।\nमनः कर्ममयं नृणाम् इन्द्रियैः पञ्चभिः युतम् ।\nलोकात् लोकं प्रयाति अन्यः आत्मा तत् अनुवर्तते ॥ ३६॥"
  },
  {
    "text": "ध्यायन् मनः अनुविषयान् दृष्टान् वा अनुश्रुतान् अथ ।\nउद्यत् सीदत् कर्मतन्त्रं स्मृतिः तत् अनुशाम्यति ॥ ३७॥"
  },
  {
    "text": "विषय अभिनिवेशेन न आत्मानं यत् स्मरेत् पुनः ।\nजन्तोः वै कस्यचित् हेतोः मृत्युः अत्यन्तविस्मृतिः ॥ ३८॥"
  },
  {
    "text": "जन्म तु आत्मतया पुंसः सर्वभावेन भूरिद ।\nविषय स्वीकृतिं प्राहुः यथा स्वप्नमनोरथः ॥ ३९॥"
  },
  {
    "text": "स्वप्नं मनोरथं च इत्थं प्राक्तनं न स्मरति असौ ।\nतत्र पूर्वम् इव आत्मानम् अपूर्वं च अनुपश्यति ॥ ४०॥"
  },
  {
    "text": "इन्द्रिय आयन सृष्ट्या इदं त्रैविध्यं भाति वस्तुनि ।\nबहिः अन्तः भिदाहेतुः जनः असत् जनकृत् यथा ॥ ४१॥"
  },
  {
    "text": "नित्यदा हि अङ्गः भूतानि भवन्ति न भवन्ति च ।\nकालेन अल्क्ष्यवेगेन सूक्ष्मत्वात् तत् न दृश्यते ॥ ४२॥"
  },
  {
    "text": "यथा अर्चिषां स्रोतसां च फलानां वा वनस्पतेः ।\nतथा एव सर्वभूतानां वयः अवस्था आदयः कृताः ॥ ४३॥"
  },
  {
    "text": "सः अयं दीपः अर्चिषां यद्वत् स्रोतसां तत् इदं जलम् ।\nसः अयं पुमान् इति नृणां मृषाः गीः धीः मृषा\nआयुषाम् ॥ ४४॥"
  },
  {
    "text": "मा स्वस्य कर्मबीजेन जायते सः अपि अयं पुमान् ।\nम्रियते वामरः भ्रान्त्या यथा अग्निः दारु संयुतः ॥ ४५॥"
  },
  {
    "text": "निषेकगर्भजन्मानि बाल्यकौमारयौवनम् ।\nवयोमध्यं जरा मृत्युः इति अवस्थाः तनोः नव ॥ ४६॥"
  },
  {
    "text": "एताः मनोरथमयीः हि अन्यस्य उच्चावचाः तनूः ।\nगुणसङ्गात् उपादत्ते क्वचित् कश्चित् जहाति च ॥ ४७॥"
  },
  {
    "text": "आत्मनः पितृपुत्राभ्याम् अनुमेयौ भवाप्ययौ ।\nन भवाप्ययवस्तूनाम् अभिज्ञः द्वयलक्षणः ॥ ४८॥"
  },
  {
    "text": "तरोः बीजविपाकाभ्यां यः विद्वात् जन्मसंयमौ ।\nतरोः विलक्षणः द्रष्टा एवं द्रष्टा तनोः पृथक् ॥ ४९॥"
  },
  {
    "text": "प्रकृतेः एवम् आत्मानम् अविविच्य अबुधः पुमान् ।\nतत्त्वेन स्पर्शसंमूढः संसारं प्रतिपद्यते ॥ ५०॥"
  },
  {
    "text": "सत्त्वसङ्गात् ऋषीन् देवान् रजसा असुरमानुषान् ।\nतमसा भूततिर्यक्त्वं भ्रामितः याति कर्मभिः ॥ ५१॥"
  },
  {
    "text": "नृत्यतः गायतः पश्यन् यथा एव अनुकरोति तान् ।\nएवं बुद्धिगुणान् पश्यन् अनीहः अपि अनुकार्यते ॥ ५२॥"
  },
  {
    "text": "यथा अम्भसा प्रचलता तरवः अपि चलाः इव ।\nचक्षुषा भ्राम्यमाणेन दृश्यते भ्रमति इव भूः ॥ ५३॥"
  },
  {
    "text": "यथा मनोरथधियः विषयानुभवः मृषा ।\nस्वप्नदृष्टाः च दाशार्ह तथा संसारः आत्मनः ॥ ५४॥"
  },
  {
    "text": "अर्थे हि अविद्यमाने अपि संसृतिः न निवर्तते ।\nध्यायतः विषयान् अस्य स्वप्ने अनर्थ आगमः यथा ॥ ५५॥"
  },
  {
    "text": "तस्मात् उद्धव मा भुङ्क्ष्व विषयान् असत् इन्द्रियैः ।\nआत्मा अग्रहणनिर्भातं पश्य वैकल्पिकं भ्रमम् ॥ ५६॥"
  },
  {
    "text": "क्षिप्तः अवमानितः असद्भिः प्रलब्धः असूयितः अथवा ।\nताडितः संनिबद्धः वा वृत्त्या वा परिहापितः ॥ ५७॥"
  },
  {
    "text": "निष्ठितः मूत्रितः बहुधा एवं प्रकम्पितः ।\nश्रेयस्कामः कृच्छ्रगतः आत्मना आत्मानम् उद्धरेत् ॥ ५८॥"
  },
  {
    "text": "उद्धवः उवाच ।\nयथा एवम् अनुबुद्ध्येयं वद नः वदतां वर ।\nसुदुःसहम् इमं मन्यः आत्मनि असत् अतिक्रमम् ॥ ५९॥"
  },
  {
    "text": "विदुषम् अपि विश्वात्मन् प्रकृतिः हि बलीयसी ।\nऋते त्वत् धर्मनिरतान् शान्ताः ते चरणालयान् ॥ ६०॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे भगवदुद्धवसंवादे\nद्वाविंशोऽध्यायः ॥ २२॥"
  },
  {
    "text": "अथ त्रयोविंशः अध्यायः ।\nबादरायणिः उवाच ।\nसः एवम् आशंसितः उद्धवेन\n       भागवतमुख्येन दाशार्हमुख्यः ।\nसभाजयन् बृत्यवचः मुकुन्दः\n       तम् आबभाषे श्रवणीयवीर्यः ॥ १॥"
  },
  {
    "text": "श्रीभगवान् उवाच ।\nबर्हस्पत्य सः वै न अत्र साधुः वै दुर्जन् ईरितैः ।\nदुरुक्तैः भिन्नम् आत्मानं यः समाधातुम् ईश्वरः ॥ २॥"
  },
  {
    "text": "न तथा तप्यते विद्धः पुमान् बाणैः सुमर्मगैः ।\nयथा तुदन्ति मर्मस्थाः हि असतां परुषेषवः ॥ ३॥"
  },
  {
    "text": "कथयन्ति महत्पुण्यम् इतिहासम् इह उद्धव ।\nतम् अहं वर्णयिष्यामि निबोध सुसमाहितः ॥ ४॥"
  },
  {
    "text": "केनचित् भिक्षुणा गीतं परिभूतेन दुर्जनैः ।\nस्मरताः धृतियुक्तेन विपाकं निजकर्मणाम् ॥ ५॥"
  },
  {
    "text": "अवनिषु द्विजः कश्चित् आसीत् आढ्यतमः श्रिया ।\nवार्तावृत्तिः कदर्यः तु कामी लुब्धः अतिकोपनः ॥ ६॥"
  },
  {
    "text": "ज्ञातयः अतिथयः तस्य वाङ्मात्रेण अपि न अर्चिताः ।\nशून्य अवसथः आत्मा अपि काले कामैः अनर्चितः ॥ ७॥"
  },
  {
    "text": "दुःशीलस्य कदर्यस्य द्रुह्यन्ते पुत्रबान्धवाः ।\nदारा दुहितरः भृत्याः विषण्णाः न आचरन् प्रियम् ॥ ८॥"
  },
  {
    "text": "तस्य एवं यक्षवित्तस्य च्युतस्य उभयलोकतः ।\nधर्मकामविहीनस्य चुक्रुधुः पञ्चभागिनः ॥ ९॥"
  },
  {
    "text": "तत् अवध्यान विस्रस्त पुण्य स्कन्धस्य भूरिद ।\nअर्थः अपि अगच्छन् निधनं बहु आयास परिश्रमः ॥ १०॥"
  },
  {
    "text": "ज्ञातयः जगृहुः किञ्चित् किञ्चित् अस्यवः उद्धव ।\nदैवतः कालतः किञ्चित् ब्रह्मबन्धोः नृपार्थिवात् ॥ ११॥"
  },
  {
    "text": "सः एवं द्रविणे नष्टे धर्मकामविवर्जितः ।\nउपेक्षितः च स्वजनैः चिन्ताम् आप दुरत्ययाम् ॥ १२॥"
  },
  {
    "text": "तस्य एवं ध्यायतः दीर्घं नष्टरायः तपस्विनः ।\nखिद्यतः बाष्पकण्ठस्य निर्वेदः सुमहान् अभूत् ॥ १३॥"
  },
  {
    "text": "सः च आह इदम् अहो कष्टं वृथा आत्मा मे अनुतापितः ।\nन धर्माय न कामाय यस्य अर्थ आयासः ईदृशः ॥ १४॥"
  },
  {
    "text": "प्रायेण अर्थाः कदर्याणां न सुखाय कदाचन ।\nइह च आत्मोपतापाय मृतस्य नरकाय च ॥ १५॥"
  },
  {
    "text": "यशः यशस्विनां शुद्धं श्लाघ्याः ये गुणिनां गुणाः ।\nलोभः स्वल्पः अपि तान् हन्ति श्वित्रः रूपम् इव इप्सितम् ॥ १६॥"
  },
  {
    "text": "अर्थस्य साधने सिद्धः उत्कर्षे रक्षणे व्यये ।\nनाश उपभोगः आयासः त्रासः चिन्ता भ्रमः नृणाम् ॥ १७॥"
  },
  {
    "text": "स्तेयं हिंसा अनृतं दम्भः कामः क्रोधः स्मयः मदः ।\nभेदः वैरम् अविश्वासः संस्पर्धा व्यसनानि च ॥ १८॥"
  },
  {
    "text": "एते पञ्चदशान् अर्थाः हि अर्थमूलाः मताः नृणाम् ।\nतस्मात् अनर्थम् अर्थाख्यं श्रेयः अर्थी दूरतः त्यजेत् ॥ १९॥"
  },
  {
    "text": "भिद्यन्ते भ्रातरः दाराः पितरः सुहृदः तथा ।\nएकास्निग्धाः काकिणिना सद्यः सर्वे अरयः कृताः ॥ २०॥"
  },
  {
    "text": "अर्थेन अल्पीयसा हि एते संरब्धा दीप्तम् अन्यवः ।\nत्यजन्ति आशु स्पृधः घ्नन्ति सहसा उत्सृज्य सौहृदम् ॥"
  },
  {
    "text": "२१॥"
  },
  {
    "text": "लब्ध्वा जन्म अमरप्रार्थ्यं मानुष्यं तत् द्विज अग्र्यताम् ।\nतत् अनादृत्य ये स्वार्थं घ्नन्ति यान्ति अशुभां गतिम् ॥"
  },
  {
    "text": "२२॥"
  },
  {
    "text": "स्वर्ग अपवर्गयोः द्वारं प्राप्य लोकम् इमं पुमान् ।\nद्रविणे कः अनूषज्जेत मर्त्यः अनर्थस्य धामनि ॥ २३॥"
  },
  {
    "text": "देवर्षि पितृ भूतानि ज्ञातीन् बन्धून् च भागिनः ।\nअसंविभज्य च आत्मानं यक्षवित्तः पतति अधः ॥ २४॥"
  },
  {
    "text": "व्यर्थया अर्थेहया वित्तं प्रमत्तस्य वयः बलम् ।\nकुशलाः येन सिध्यन्ति जरठः किं नु साधये ॥ २५॥"
  },
  {
    "text": "कस्मात् सङ्क्लिश्यते विद्वान् व्यर्थया अर्थेहया असकृत् ।\nकस्यचित् मायया नूनं लोकः अयं सुविमोहितः ॥ २६॥"
  },
  {
    "text": "किं धनैः धनदैः वा किं कामैः वा कामदैः उत ।\nमृत्युना ग्रस्यमानस्य कर्मभिः वा उत जन्मदैः ॥ २७॥"
  },
  {
    "text": "नूनं मे भगवान् तुष्टः सर्वदेवमयः हरिः ।\nयेन नीतः दशाम् एतां निर्वेदः च आत्मनः प्लवः ॥ २८॥"
  },
  {
    "text": "सः अहं कलौ अशेषेण शोषयिह्ह्ये अङ्गम् आत्मनः ।\nअप्रमत्तः अखिलस्वार्थे यदि स्यात् सिद्धः आत्मनि ॥ २९॥"
  },
  {
    "text": "तत्र माम् अनुमोदेरन् देवाः त्रिभुवनेश्वराः ।\nमुहूर्तेन ब्रह्मलोकं खट्वाङ्गः समसाधयत् ॥ ३०॥"
  },
  {
    "text": "श्रीभगवान् उवाच ।\nइति अभिप्रेत्य मनसा हि आवन्त्यः द्विजसत्तमः ।\nउन्मुच्य हृदयग्रन्थीन् शान्तः भिक्षुः अभूत् मुनिः ॥ ३१॥"
  },
  {
    "text": "सः चचार महीम् एतां संयत आत्मेन्द्रिय अनिलः ।\nभिक्षार्थं नगर ग्रामान् असङ्गः अलक्षितः अविशत् ॥ ३२॥"
  },
  {
    "text": "तं वै प्रवयसं भिक्षुम् अवधूतम् असज्जनाः ।\nदृष्ट्वा पर्यभवन् भद्रः बह्वीभिः परिभूतिभिः ॥ ३३॥"
  },
  {
    "text": "केचित् त्रिवेणुं जगृहुः एके पात्रं कमण्डलुम् ।\nपीठं च एके अक्षसूत्रं च कन्थां चीराणि केचन ॥ ३४॥"
  },
  {
    "text": "प्रदाय च पुनः तानि दर्शितानि आददुः मुनेः ।\nअन्नं च भैक्ष्यसम्पन्नं भुञ्जानस्य सरित् तटे ॥ ३५॥"
  },
  {
    "text": "मूत्रयन्ति च पापिष्ठाः ष्ठीवन्ति अस्य च मूर्धनि ।\nयतवाचं वाचयन्ति ताडयन्ति न वक्ति चेत् ॥ ३६॥"
  },
  {
    "text": "तर्जयन्ति अपरे वाग्भिः स्तेनः अयम् इति वादिनः ।\nबध्नन्ति रज्ज्वा तं केचित् बध्यतां बध्यताम् इति ॥ ३७॥"
  },
  {
    "text": "क्षिपन्ति एके अवजानन्तः एषः धर्मध्वजः शठः ।\nक्षीणवित्तः इमां वृत्तिम् अग्रहीत् स्वजन उज्झितः ॥ ३८॥"
  },
  {
    "text": "अहो एषः महासारः धृतिमान् गिरिः आडिव ।\nमौनेन साधयति अर्थं बकवत् दृढनिश्चयः ॥ ३९॥"
  },
  {
    "text": "इति एके विहसन्ति एनम् एके दुर्वातयन्ति च ।\nतं बबन्धुः निरुरुधुः यथा क्रीडनकं द्विजम् ॥ ४०॥"
  },
  {
    "text": "एवं सः भौतिकं दुःखं दैविकं दैहिकं च यत् ।\nभोक्तव्यम् आत्मनः दिष्टं प्राप्तं प्राप्तम् अबुध्यत ॥ ४१॥"
  },
  {
    "text": "परिभूतः इमां गाथाम् अगायत नराधमैः ।\nपातयद्भिः स्वधर्मस्थः धृतिम् आस्थाय सात्विकीम् ॥ ४२॥"
  },
  {
    "text": "द्विजः उवाच ।\nन अयं जनः मे सुखदुःखहेतुः\n       न देवतात्मा ग्रहकर्मकालाः ।\nमनः परं कारणम् आमनन्ति\n       संसारचक्रं परिवर्तयेत् यत् ॥ ४३॥"
  },
  {
    "text": "मनः गुणान् वै सृजते बलीयः\n       ततः च कर्माणि विलक्षणानि ।\nशुक्लानि कृष्णानि अथ लोहितानि\n       तेभ्यः सवर्णाः सृतयः भवन्ति ॥ ४४॥"
  },
  {
    "text": "अनीहः आत्मा मनसा समीहता\n       हिरण्मयः मत्सखः उद्विचष्टे ।\nमनः स्वलिङ्गं परिगृह्य कामान्\n       जुषन् निबद्धः गुणसङ्गतः असौ ॥ ४५॥"
  },
  {
    "text": "दानं स्वधर्मः नियमः यमः च\n       श्रुतं च कर्माणि च सद्व्रतानि ।\nसर्वे मनोनिग्रहलक्षणान्ताः\n       परः हि योगः मनसः समाधि ॥ ४६॥"
  },
  {
    "text": "समाहितं यस्य मनः प्रशान्तम्\n       दानादिभिः किं वद तस्य कृत्यम् ।\nअसंयतं यस्य मनः विनश्यत्\n       दानादिभिः चेत् अपरं किमेभिः ॥ ४७॥"
  },
  {
    "text": "मनोवशे अन्ये हि अभवन् स्म देवाः\n       मनः च न अन्यस्य वशं समेति ।\nभीष्मः हि देवः सहसः सहीयान्\n       युञ्ज्यात् वशे तं सः हि देवदेवः ॥ ४८॥"
  },
  {
    "text": "तं दुर्जयं शत्रुम् असह्यवेगं\n       मरुन्तुदं तत् न विजित्य केचित् ।\nकुर्वन्ति असत् विग्रहम् अत्र मर्त्यैः\n       मित्राणि उदासीन रिपून् विमूढाः ॥ ४९॥"
  },
  {
    "text": "देहं मनोमात्रम् इमं गृहीत्वा\n       मम अहम् इति अन्ध धियः मनुष्याः ।\nएषः अहम् अन्यः अयम् इति भ्रमेण\n       दुरन्तपारे तमसि भ्रमन्ति ॥ ५०॥"
  },
  {
    "text": "जनः तु हेतुः सुखदुःखयोः चेत्\n       किम् आत्मनः च अत्र ह भौमयोः तत् ।\nजिह्वां क्वचित् सन्दशति स्वदद्भिः\n       तत् वेदनायां कतमाय कुप्येत् ॥ ५१॥"
  },
  {
    "text": "दुःखस्य हेतुः यदि देवताः तु\n       किम् आत्मनः तत्र विकारयोः तत् ।\nयत् अङ्गम् अङ्गेन निहन्यते क्वचित्\n       क्रुध्येत कस्मै पुरुषः स्वदेहे ॥ ५२॥"
  },
  {
    "text": "आत्मा यदि स्यात् सुखदुःखहेतुः\n       किम् अन्यतः तत्र निजस्वभावः ।\nन हि आत्मनः अन्यत् यदि तत् मृषा स्यात्\n       क्रुध्येत कस्मात् न सुखं न दुःखम् ॥ ५३॥"
  },
  {
    "text": "ग्रहाः निमित्तं सुखदुःखयोः चेत्\n       किम् आत्मनः अजस्य जनस्य ते वै ।\nग्रहैः ग्रहस्य एव वदन्ति पीडाम्\n       क्रुध्येत कस्मै पुरुषः ततः अन्यः ॥ ५४॥"
  },
  {
    "text": "कर्माः तु हेतुः सुखदुःखयोः चेत्\n       किम् आत्मनः तत् हि जडाजडत्वे ।\nदेहः तु अचित्पुरुषः अयं सुपर्णः\n       क्रुध्येत कस्मै न हि कर्ममूलम् ॥ ५५॥"
  },
  {
    "text": "कालः तु हेतुः सुखदुःखयोः चेत्\n       किम् आत्मनः तत्र तत् आत्मकः असौ ।\nन अग्नेः हि तापः न हिमस्य तत् स्यात्\n       क्रुध्येत कस्मै न परस्य द्वन्द्वम् ॥ ५६॥"
  },
  {
    "text": "न केनचित् क्व अपि कथञ्चन अस्य\n       द्वन्द्व उपरागः परतः परस्य ।\nयथाहमः संसृतिरूपिणः स्यात्\n       एवं प्रबुद्धः न बिभेति भूतैः ॥ ५७॥"
  },
  {
    "text": "एतां सः आस्थाय परात्मनिष्ठाम्\n       अध्यासितां पूर्वतमैः महर्षिभिः ।\nअहं तरिष्यामि दुरन्तपारम्\n       तमः मुकुन्द अङ्घ्रिनिषेवया एव ॥ ५८॥"
  },
  {
    "text": "श्रीभगवान् उवाच ।\nनिर्विद्य नष्टद्रविणः गतक्लमः\n       प्रव्रज्य गां पर्यटमानः इत्थम् ।\nनिराकृतः असद्भिः अपि स्वधर्मात्\n       अकम्पितः अमुं मुनिः आह गाथाम् ॥ ५९॥"
  },
  {
    "text": "सुखदुःखप्रदः न अन्यः पुरुषस्य आत्मविभ्रमः ।\nमित्र उदासीनरिपवः संसारः तमसः कृतः ॥ ६०॥"
  },
  {
    "text": "तस्मात् सर्वात्मना तात निगृहाण मनो धिया ।\nमयि आवेशितया युक्तः एतावान् योगसङ्ग्रहः ॥ ६१॥"
  },
  {
    "text": "यः एतां भिक्षुणा गीतां ब्रह्मनिष्ठां समाहितः ।\nधारयन् श्रावयन् श्रुण्वन् द्वन्द्वैः न एव अभिभूयते ॥ ६२॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे भगवदुद्धवसंवादे\nबिक्षुगीतनिरूपणं नाम त्रयोविंशोऽध्यायः ॥ २३॥"
  },
  {
    "text": "अथ चतुर्विंशोऽध्याः ।\nश्रीभगवान् उवाच ।\nअथ ते सम्प्रवक्ष्यामि साङ्ख्यं पूर्वैः विनिश्चितम् ।\nयत् विज्ञाय पुमान् सद्यः जह्यात् वैकल्पिकं भ्रमम् ॥ १॥"
  },
  {
    "text": "आसीत् ज्ञानम् अथः हि अर्थः एकम् एव अविकल्पितम् ।\nयदा विवेकनिपुणाः आदौ कृतयुगे अयुगे ॥ २॥"
  },
  {
    "text": "तत् मायाफलरूपेण केवलं निर्विकल्पितम् ।\nवाङ्मनः अगोचरं सत्यं द्विधा समभवत् बृहत् ॥ ३॥"
  },
  {
    "text": "तयोः एकतरः हि अर्थः प्रकृतिः सोभयात्मिका ।\nज्ञानं तु अन्यतरः भावः पुरुषः सः अभिधीयते ॥ ४॥"
  },
  {
    "text": "तमः रजः सत्त्वम् इति प्रकृतेः अभवन् गुणाः ।\nमया प्रक्षोभ्यमाणायाः पुरुष अनुमतेन च ॥ ५॥"
  },
  {
    "text": "तेभ्यः समभवत् सूत्रं महान् सूत्रेण संयुतः ।\nततः विकुर्वतः जातः यः अहङ्कारः विमोहनः ॥ ६॥"
  },
  {
    "text": "वैकारिकः तैजसः च तामसः च इति अहं त्रिवृत् ।\nतन्मात्र इन्द्रिय मनसां कारणं चित् अचित् मयः ॥ ७॥"
  },
  {
    "text": "अर्थः तन्मात्रिकात् जज्ञे तामसात् इन्द्रियाणि च ।\nतैजसात् देवताः आसन् एकादश च वैकृतात् ॥ ८॥"
  },
  {
    "text": "मया सञ्चोदिताः भावाः सर्वे संहति अकारिणः ।\nअण्डम् उत्पादयामासुः मम आयतनम् उत्तमम् ॥ ९॥"
  },
  {
    "text": "तस्मिन् अहं समभवम् अण्डे सलिलसंस्थितौ ।\nमम नाभ्याम् अभूत् पद्मं विश्वाख्यं तत्र च आत्मभूः ॥"
  },
  {
    "text": "१०॥"
  },
  {
    "text": "सः असृजत् तपसा युक्तः रजसा मत् अनुग्रहात् ।\nलोकान् सपालान् विश्वात्मा भूः भुवः स्वः इति त्रिधा ॥ ११॥"
  },
  {
    "text": "देवानाम् ओकः आसीत् स्वः भूतानां च भुवः पदम् ।\nमर्त्य आदीनां च भूः लोकः सिद्धानां त्रितयात् परम् ॥"
  },
  {
    "text": "१२॥"
  },
  {
    "text": "अधः असुराणां नागानां भूमेः ओकः असृजत् प्रभुः ।\nत्रिलोक्यां गतयः सर्वाः कर्मणां त्रिगुण आत्मनाम् ॥ १३॥"
  },
  {
    "text": "योगस्य तपसः च एव न्यासस्य गतयः अमलाः ।\nमहः जनः तपः सत्यं भक्तियोगस्य मद्गतिः ॥ १४॥"
  },
  {
    "text": "मया कालात्मना धात्रा कर्मयुक्तम् इदं जगत् ।\nगुणप्रवाहः एतस्मिन् उन्मज्जति निमज्जति ॥ १५॥"
  },
  {
    "text": "अणुः बृहत् कृशः स्थूलः यः यः भावः प्रसिध्यति ।\nसर्वः अपि उभयसंयुक्तः प्रकृत्या पुरुषेण च ॥ १६॥"
  },
  {
    "text": "यः तु यस्य आदिः अन्तः च सः वै मध्यं च तस्य सन् ।\nविकारः व्यवहारार्थः यथा तैजस पार्थिवाः ॥ १७॥"
  },
  {
    "text": "यत् उपादाय पूर्वः तु भावः विकुरुते अपरम् ।\nआदिः अन्तः यदा यस्य तत् सत्यम् अभिधीयते ॥ १८॥"
  },
  {
    "text": "प्रकृतिः हि अस्य उपादानम् आधारः पुरुषः परः ।\nसतः अभिव्यञ्जकः कालः ब्रह्म तत् त्रितयं तु अहम् ॥ १९॥"
  },
  {
    "text": "सर्गः प्रवर्तते तावत् पौर्व अपर्येण नित्यशः ।\nमहान् गुणविसर्ग अर्थः स्थिति अन्तः यावत् ईक्षणम् ॥ २०॥"
  },
  {
    "text": "विराट् मया आसाद्यमानः लोककल्पविकल्पकः ।\nपञ्चत्वाय विशेषाय कल्पते भुवनैः सह ॥ २१॥"
  },
  {
    "text": "अन्ने प्रलीयते मर्त्यम् अन्नं धानासु लीयते ।\nधानाः भूमौ प्रलीयन्ते भूमिः गन्धे प्रलीयते ॥ २२॥"
  },
  {
    "text": "अप्सु प्रलीयन्ते गन्धः आपः च स्वगुणे रसे ।\nलीयते ज्योतिषि रसः ज्योती रूपे प्रलीयते ॥ २३॥"
  },
  {
    "text": "रूपं वायौ सः च स्पर्शे लीयते सः अपि च अम्बरे ।\nअम्बरं शब्दतन्मात्रः इन्द्रियाणि स्वयोनिषु ॥ २४॥"
  },
  {
    "text": "योनिः वैकारिके सौम्य लीयते मनसि ईश्वरे ।\nशब्दः भूतादिम् अपि एति भूतादिः महति प्रभुः ॥ २५॥"
  },
  {
    "text": "सः लीयते महान् स्वेषु गुणेषु गुणवत्तमः ।\nते अव्यक्ते सम्प्रलीयन्ते तत्कले लीयते अव्यये ॥ २६॥"
  },
  {
    "text": "कालः मायामये जीवे जीवः आत्मनि मयि अजे ।\nआत्मा केवलः आत्मस्थः विकल्प अपाय लक्षणः ॥ २७॥"
  },
  {
    "text": "एवम् अन्वीक्षमाणस्य कथं वैकल्पिकः भ्रमः ।\nमनसः हृदि तिष्ठेत व्योम्नि इव अर्क उदये तमः ॥ २८॥"
  },
  {
    "text": "एषः साङ्ख्यविधिः प्रोक्तः संशयग्रन्थिभेदनः ।\nप्रतिलोम अनुलोमाभ्यां परावरदृशा मया ॥ २९॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे श्रीकृष्णोद्धवसंवादे\nप्रकृतिपुरुषसाङ्ख्ययोगो नाम चतुर्विंशोऽध्यायः ॥ २४॥"
  },
  {
    "text": "अथ पञ्चविंशोऽध्यायः ।\nश्रीभगवानुवाच ।\nगुणानाम् असमिश्राणां पुमान्येन यथा भवेत् ।\nतन्मे पुरुषवर्य इअदम् उपधारय शंसतः ॥ १॥"
  },
  {
    "text": "समः दमः तितिक्षा ईक्षा तपः सत्यं दया स्मृतिः ।\nतुष्टिः त्यागः अस्पृहा श्रद्धा ह्रीः दया आदिः स्वनिर्वृतिः ॥ २॥"
  },
  {
    "text": "कामः ईहा मदः तृष्णा स्तम्भः आशीः भिदा सुखम् ।\nमद उत्साहः यशः प्रीतिः हास्यं वीर्यं बल उद्यमः ॥ ३॥"
  },
  {
    "text": "क्रोधः लोभः अनृतं हिंसा याञ्चा दम्भः क्लमः कलिः ।\nशोकमोहौ विषादार्ती निद्रा आशा भीः अनुद्यमः ॥ ४॥"
  },
  {
    "text": "सत्त्वस्य रजसः च एताः तमसः च अनुमूर्वशः ।\nवृत्तयः वर्णितप्रायाः संनिपातम् अथः श्रुणु ॥ ५॥"
  },
  {
    "text": "संनिपातः तु अहम् इति मम इति उद्धव या मतिः ।\nव्यवहारः संनिपातः मनोमात्र इन्द्रियासुभिः ॥ ६॥"
  },
  {
    "text": "धर्मे च अर्थे च कामे च यदा असौ परिनिष्ठितः ।\nगुणानां संनिकर्षः अयं श्रद्धाः अतिधनावहः ॥ ७॥"
  },
  {
    "text": "प्रवृत्तिलक्षणे निष्ठा पुमान् यः हि गृहाश्रमे ।\nस्वधर्मे च अनुतिष्ठेत गुणानां समितिः हि सा ॥ ८॥"
  },
  {
    "text": "पुरुषं सत्त्वसंयुक्तम् अनुमीयात् शम आदिभिः ।\nकामादिभी रजोयुक्तं क्रोधाद्यैः तमसा युतम् ॥ ९॥"
  },
  {
    "text": "यदा भजति मां भक्त्या निरपेक्षः स्वकर्मभिः ।\nतं सत्त्वप्रकृतिं विद्यात् पुरुषं स्त्रियम् एव वा ॥ १०॥"
  },
  {
    "text": "यदा आशिषः आशास्य मां भजेत स्वकर्मभिः ।\nतं रजःप्रकृतिं विद्यात् हिंसाम् आशास्य तामसम् ॥ ११॥"
  },
  {
    "text": "सत्त्वं रजः तमः इति गुणाः जीवस्य न एव मे ।\nचित्तजा यैः तु भूतानां सज्जमानः निबध्यते ॥ १२॥"
  },
  {
    "text": "यदेतरौ जयेत् सत्त्वं भास्वरं विशदं शिवम् ।\nतदा सुखेन युज्येत धर्मज्ञान आदिभिः पुमान् ॥ १३॥"
  },
  {
    "text": "यदा जयेत् तमः सत्त्वं रजः सङ्गं भिदा चलम् ।\nतदा दुःखेन युज्येत कर्मणा यशसा श्रिया ॥ १४॥"
  },
  {
    "text": "यदा जयेत् रजः सत्त्वं तमः मूढः लयं जडम् ।\nयुज्येत शोकमोहाभ्यां निद्रया हिंसया आशया ॥ १५॥"
  },
  {
    "text": "यदा चित्तं प्रसीदेत इन्द्रियाणां च निर्वृतिः ।\nदेहे अभयं मनोसङ्गं तत् सत्त्वं विद्धि मत्पदम् ॥ १६॥"
  },
  {
    "text": "विकुर्वन् क्रियया च अधीर निर्वृतिः च चेतसाम् ।\nगात्रास्वास्थ्यं मनः भ्रान्तं रजः एतैः निशामय ॥ १७॥"
  },
  {
    "text": "सीदत् चित्तं विलीयेत चेतसः ग्रहणे अक्षमम् ।\nमनः नष्टं तमः ग्लानिः तमः तत् उपधारय ॥ १८॥"
  },
  {
    "text": "एधमाने गुणे सत्त्वे देवानां बलम् एधते ।\nअसुराणां च रजसि तमसि उद्धव रक्षसाम् ॥ १९॥"
  },
  {
    "text": "सत्त्वात् जगरणं विद्यात् रजसा स्वप्नम् आदिशेत् ।\nप्रस्वापं तमसा जन्तोः तुरीयं त्रिषु सन्ततम् ॥ २०॥"
  },
  {
    "text": "उपर्युपरि गच्छन्ति सत्त्वेन आब्रह्मणः जनाः ।\nतमसा अधः अधः आमुख्यात् रजसा अन्तरचारिणः ॥ २१॥"
  },
  {
    "text": "सत्त्वे प्रलीनाः स्वः यान्ति नरलोकं रजोलयाः ।\nतमोलयाः तु निरयं यान्ति माम् एव निर्गुणाः ॥ २२॥"
  },
  {
    "text": "मदर्पणं निष्फलं वा सात्विकं निजकर्म तत् ।\nराजसं फलसङ्कल्पं हिंसाप्रायादि तामसम् ॥ २३॥"
  },
  {
    "text": "कैवल्यं सात्विकं ज्ञानं रजः वैकल्पिकं च यत् ।\nप्राकृतं तामसं ज्ञानं मन्निष्ठं निर्गुणं स्मृतम् ॥ २४॥"
  },
  {
    "text": "वनं तु सात्विकः वासः ग्रामः राजसः उच्यते ।\nतामसं द्यूतसदनं मन्निकेतनं तु निर्गुणम् ॥ २५॥"
  },
  {
    "text": "सात्विकः कारकः असङ्गी रागान्धः राजसः स्मृतः ।\nतामसः स्मृतिविभ्रष्टः निर्गुणः मदपाश्रयः ॥ २६॥"
  },
  {
    "text": "सात्त्विकी आध्यात्मिकी श्रद्धा कर्मश्रद्धा तु राजसी ।\nतामस्यधर्मे या श्रद्धा मत्सेवायां तु निर्गुणा ॥ २७॥"
  },
  {
    "text": "पथ्यं पूतम् अनायः तम् आहार्यं सात्त्विकं स्मृतम् ।\nराजसं च इन्द्रियप्रेष्ठं तामसं च आर्तिद अशुचि ॥ २८॥"
  },
  {
    "text": "सात्त्विकं सुखम् आत्मोत्थं विषयोत्थं तु राजसम् ।\nतामसं मोहदैनोत्थं निर्गुणं मदपाश्रयम् ॥ २९॥"
  },
  {
    "text": "द्रव्यं देशः फलं कालः ज्ञानं कर्म च कारकाः ।\nश्रद्धा अवस्था आकृतिः निष्ठा त्रैगुण्यः सर्वः एव हि ॥"
  },
  {
    "text": "३०॥"
  },
  {
    "text": "सर्वे गुणमयाः भावाः पुरुष अव्यक्त धिष्ठिताः ॥ ३१॥"
  },
  {
    "text": "एताः संसृतयः पुंसः गुणकर्मनिबन्धनाः ।\nयेन इमे निर्जिताः सौम्य गुणाः जीवेन चित्तजाः ।\nभक्तियोगेन मन्निष्ठः मद्भावाय प्रपद्यते ॥ ३२॥"
  },
  {
    "text": "तस्मात् अहम् इमं लब्ध्वा ज्ञानविज्ञानसंभवम् ।\nगुणसङ्गं विनिर्धूय मां भजन्तु विचक्षणाः ॥ ३३॥"
  },
  {
    "text": "निःसङ्गः मां भजेत् विद्वान् अप्रमत्तः जितेन्द्रियः ।\nरजः तमः च अभिजयेत् सत्त्वसंसेवया मुनिः ॥ ३४॥"
  },
  {
    "text": "सत्त्वं च अभिजयेत् युक्तः नैरपेक्ष्येण शान्तधीः ।\nसम्पद्यते गुणैः मुक्तः जीवः जीवं विहाय माम् ॥ ३५॥"
  },
  {
    "text": "जीवः जीवविनिर्मुक्तः गुणैः च आशयसंभवैः ।\nमया एव ब्रह्मणा पूर्णः न बहिः न अन्तरः चरेत् ॥ ३६॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे श्रीकृष्णोद्धवसंवादे\nगुणनिर्गुणनिरूपणं नाम पञ्चविंशोऽध्यायः ॥ २५॥"
  },
  {
    "text": "अथ षड्विंशोऽध्यायः ।\nश्रीभगवान् उवाच ।\nमत् लक्षणम् इमं कायं लब्ध्वा मद्धर्मः आस्थितः ।\nआनन्दं परमात्मानम् आत्मस्थं समुपैति माम् ॥ १॥"
  },
  {
    "text": "गुणमय्याः जीवयोन्याः विमुक्तः ज्ञाननिष्ठया ।\nगुणेषु मायामात्रेषु दृश्यमानेषु अवस्तुतः ।\nवर्तमानः अपि न पुमान् युज्यते अवस्तुभिः गुणैः ॥ २॥"
  },
  {
    "text": "सङ्गं न कुर्यात् असतां शिश्न उदर तृपां क्वचित् ।\nतस्य अनुगतः तमसि अन्धे पतति अन्ध अनुगान्धवत् ॥ ३॥"
  },
  {
    "text": "ऐलः सम्राट् इमां गाथाम् अगायत बृहच्छ्रवाः ।\nउर्वशी विरहात् मुह्यन् निर्विण्णः शोकसंयमे ॥ ४॥"
  },
  {
    "text": "त्यक्त्वा आत्मानं व्रजन्तीं तां नग्नः उन्मत्तवत् नृपः ।\nविलपन् अन्वगात् जाये घोरे तिष्ठ इति विक्लवः ॥ ५॥"
  },
  {
    "text": "कामान् अतृप्तः अनुजुषन् क्षुल्लकान् वर्षयामिनीः ।\nन वेद यान्तीः न अयान्तीः उर्वशी आकृष्टचेअतनः ॥ ६॥"
  },
  {
    "text": "ऐलः उवाच ।\nअहो मे मोहविस्तारः कामकष्मलचेतसः ।\nदेव्याः गृहीतकण्ठस्य न आयुःखण्डाः इमे स्मृताः ॥ ७॥"
  },
  {
    "text": "न अहं वेद अभिनिर्मुक्तः सूर्यः वा अभ्युदितः अमुया ।\nमुषितः वर्षपूगानां बत अहानि गतानि उत ॥ ८॥"
  },
  {
    "text": "अहो मे आत्मसंमोहः येन आत्मा योषितां कृतः ।\nक्रीडामृगः चक्रवर्ती नरदेवशिखामणिः ॥ ९॥"
  },
  {
    "text": "सपरिच्छदम् आत्मानं हित्वा तृणम् इव ईश्वरम् ।\nयान्तीं स्त्रियं च अन्वगमं नग्नः उन्मत्तवत् रुदन् ॥ १०॥"
  },
  {
    "text": "कुतः तस्य अनुभावः स्यात् तेजः ईशत्वम् एव वा ।\nयः अन्वगच्छं स्त्रियं यान्तीं खरवत् पादताडितः ॥ ११॥"
  },
  {
    "text": "किं विद्यया किं तपसा किं त्यागेन श्रुतेन वा ।\nकिं विविक्तेन मौनेन स्त्रीभिः यस्य मनः हृतम् ॥ १२॥"
  },
  {
    "text": "स्वार्थस्य अकोविदं धिङ् मां मूर्खं पण्डित मानिनम् ।\nयः अहम् ईश्वरतां प्राप्य स्त्रीभिः गो खरवत् जितः ॥ १३॥"
  },
  {
    "text": "सेवतः वर्षपूगात् मे उर्वश्यः अधरासवम् ।\nन तृप्यति आत्मभूः कामः वह्निः आहुतिभिः यथा ॥ १४॥"
  },
  {
    "text": "पुंश्चल्या अपहृतं चित्तं कोन्वन्यः मोचितुं प्रभुः ।\nआत्मारामेश्वरम् ऋते भगवन्तम् अधोक्षजम् ॥ १५॥"
  },
  {
    "text": "बोधितस्य अपि देव्या मे सूक्तवाक्येन दुर्मतेः ।\nमनोगतः महामोहः न अपयाति अजितात्मनः ॥ १६॥"
  },
  {
    "text": "किम् एतया नः अपकृतं रज्ज्वा वा सर्पचेतसः ।\nरज्जुस्वरूप अविदुषः यः अहं यत् अजितेन्द्रियः ॥ १७॥"
  },
  {
    "text": "क्व अयं मलोमसः कायः दौर्गन्धि आदि आत्मकः अशुचिः ।\nक्व गुणाः सौमनस्य आद्याः हि अध्यासः अविद्यया कृतः ॥ १८॥"
  },
  {
    "text": "पित्रोः किं स्वं नु भार्यायाः स्वामिनः अग्नेः श्वगृध्रयोः ।\nकिम् आत्मनः किं सुहृदाम् इति यः न अवसीयते ॥ १९॥"
  },
  {
    "text": "तस्मिन् कलेवरे अमेध्ये तुच्छनिष्ठे विषज्जते ।\nअहो सुभद्रं सुनसं सुस्मितं च मुखं स्त्रियः ॥ २०॥"
  },
  {
    "text": "त्वङ् मांस रुधिर स्नायु मेदो मज्जा अस्थि संहतौ ।\nविण्मूत्रपूये रमतां कृमीणां कियत् अन्तरम् ॥ २१॥"
  },
  {
    "text": "अथ अपि न उपसज्जेत स्त्रीषु स्त्रैणेषु च अर्थवित् ।\nविषय इन्द्रिय संयोगात् मनः क्षुभ्यति न अन्यथा ॥ २२॥"
  },
  {
    "text": "अदृष्टात् अश्रुतात् भावात् न भावः उपजायते ।\nअसम्प्रयुञ्जतः प्राणान् शाम्यति स्तिमितं मनः ॥ २३॥"
  },
  {
    "text": "तस्मात् सङ्गः न कर्तव्यः स्त्रीषु स्त्रैणेषु च इन्द्रियैः ।\nविदुषां च अपि अविश्रब्धः षड्वर्गः किमु मादृशाम् ॥"
  },
  {
    "text": "२४॥"
  },
  {
    "text": "श्रीभगवान् उवाच ।\nएवं प्रगायन् नृपदेवदेवः\n       सः उर्वशीलोकम् अथः विहाय ।\nआत्मानम् आत्मनि अवगम्य मां वै\n       उपारमत् ज्ञानविधूतमोहः ॥ २५॥"
  },
  {
    "text": "ततः दुःसङ्गम् उत्सृज्य सत्सु सज्जेत बुद्धिमान् ।\nसन्तः एतस्य छिन्दन्ति मनोव्यासङ्गमुक्तिभिः ॥ २६॥"
  },
  {
    "text": "सन्तः अनपेक्षाः मच्चित्ताः प्रशान्ताः समदर्शिनः ।\nनिर्ममाः निरहङ्काराः निर्द्वन्द्वाः निष्परिग्रहाः ॥ २७॥"
  },
  {
    "text": "तेषु नित्यं महाभागः महाभागेषु मत्कथाः ।\nसंभवन्ति हिता नॄणां जुषतां प्रपुनन्ति अघम् ॥ २८॥"
  },
  {
    "text": "ताः ये श्रुण्वन्ति गायन्ति हि अनुमोदन्ति च अदृताः ।\nमत्पराः श्रद्दधानाः च भक्तिं विन्दन्ति ते मयि ॥ २९॥"
  },
  {
    "text": "भक्तिं लब्धवतः साधोः किम् अन्यत् अवशिष्यते ।\nमयि अनन्तगुणे ब्रह्मणि आनन्द अनुभव आत्मनि ॥ ३०॥"
  },
  {
    "text": "यथा उपश्रयमाणस्य भगवन्तं विभावसुम् ।\nशीतं भयं तमः अपि एति साधून् संसेवतः तथा ॥ ३१॥"
  },
  {
    "text": "निमज्ज्य उन्मज्ज्यतां घोरे भवाब्धौ परम अयनम् ।\nसन्तः ब्रह्मविदः शान्ताः नौः दृढ इव अप्सु मज्जताम् ॥ ३२॥"
  },
  {
    "text": "अन्नं हि प्राणिनां प्राणः आर्तानां शरणं तु अहम् ।\nधर्मः वित्तं नृणां प्रेत्य सन्तः अर्वाक् बिभ्यतः अरणम् ॥"
  },
  {
    "text": "३३॥"
  },
  {
    "text": "सन्तः दिशन्ति चक्षूंषि बहिः अर्कः समुत्थितः ।\nदेवताः बान्धवाः सन्तः सन्तः आत्मा अहम् एव च ॥ ३४॥"
  },
  {
    "text": "वैतसेनः ततः अपि एवम् उर्वश्या लोकनिःस्पृहः ।\nमुक्तसङ्गः महीम् एताम् आत्मारामः चचार ह ॥ ३५॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे श्रीकृष्णोद्धवसंवादे\nऐलगीतं नाम षड्विंशोऽध्यायः ॥ २६॥"
  },
  {
    "text": "अथ सप्तविंशोऽध्यायः ।\nउद्धवः उवाच ।\nक्रियायोगं समाचक्ष्व भवत् आराधनं प्रभो ।\nयस्मात् त्वां ये यथा अर्चन्ति सात्वताः सात्वतर्षभ ॥ १॥"
  },
  {
    "text": "एतत् वदन्ति मुनयः मुहुः निःश्रेयसं नृणाम् ।\nनारदः भगवान् व्यासः आचार्यः अङ्गिरसः सुतः ॥ २॥"
  },
  {
    "text": "निःसृतं ते मुखाम्भोजाद्यत् आह भगवान् अजः ।\nपुत्रेभ्यः भृगुमुख्येभ्यः देव्यै च भगवान् भवः ॥ ३॥"
  },
  {
    "text": "एतत् वै सर्ववर्णानाम् आश्रमाणां च संमतम् ।\nश्रेयसाम् उत्तमं मन्ये स्त्रीशूद्राणां च मानद ॥ ४॥"
  },
  {
    "text": "एतत् कमलपत्राक्ष कर्मबन्धविमोचनम् ।\nभक्ताय च अनुरक्ताय ब्रूहि विश्वेश्वर ईश्वर ॥ ५॥"
  },
  {
    "text": "श्रीभगवान् उवाच ।\nनहि अन्तः अनन्तपारस्य कर्मकाण्डस्य च उद्धव ।\nसंक्षिप्तं वर्णयिष्यामि यथावत् अनुपूर्वशः ॥ ६॥"
  },
  {
    "text": "वैदिकः तान्त्रिकः मिश्रः इति मे त्रिविधः मखः ।\nत्रयाणाम् ईप्सितेन एव विधिना मां समर्चयेत् ॥ ७॥"
  },
  {
    "text": "यदा स्वनिगमेन उक्तं द्विजत्वं प्राप्य पूरुषः ।\nयथा यजेत मां भक्त्या श्रद्धया तत् निबोध मे ॥ ८॥"
  },
  {
    "text": "अर्चायां स्थण्डिले अग्नौ वा सूर्ये वा अप्सु हृदि द्विजः ।\nद्रव्येण भक्तियुक्तः अर्चेत् स्वगुरुं माम् अमायया ॥ ९॥"
  },
  {
    "text": "पूर्वं स्नानं प्रकुर्वीत धौतदन्तः अङ्गशुद्धये ।\nउभयैः अपि च स्नानं मन्त्रैः मृद्ग्रहणादिना ॥ १०॥"
  },
  {
    "text": "सन्ध्या उपास्ति आदि कर्माणि वेदेन अचोदितानि मे ।\nपूजां तैः कल्पयेत् सम्यक् सङ्कल्पः कर्मपावनीम् ॥ ११॥"
  },
  {
    "text": "शैली दारुमयी लौही लेप्या लेख्या च सैकती ।\nमनोमयी मणिमयी प्रतिमा अष्टविधा स्मृता ॥ १२॥"
  },
  {
    "text": "चल अचल इति द्विविधा प्रतिष्ठा जीवमन्दिरम् ।\nउद्वास आवाहने न स्तः स्थिरायाम् उद्धव अर्चने ॥ १३॥"
  },
  {
    "text": "अस्थिरायां विकल्पः स्यात् स्थण्डिले तु भवेत् द्वयम् ।\nस्नपनं तु अविलेप्यायाम् अन्यत्र परिमार्जनम् ॥ १४॥"
  },
  {
    "text": "द्रव्यैः प्रसिद्ध्यैः मत् यागः प्रतिमादिषु अमायिनः ।\nभक्तस्य च यथालब्धैः हृदि भावेन च एव हि ॥ १५॥"
  },
  {
    "text": "स्नान अलङ्करणं प्रेष्ठम् अर्चायाम् एव तु उद्धव ।\nस्थण्डिले तत्त्वविन्यासः वह्नौ आज्यप्लुतं हविः ॥ १६॥"
  },
  {
    "text": "सूर्ये च अभ्यर्हणं प्रेष्ठं सलिले सलिल आदिभिः ।\nश्रद्धया उपाहृतं प्रेष्ठं भक्तेन मम वारि अपि ॥ १७॥"
  },
  {
    "text": "भूर्यपि अभक्त उपहृतं न मे तोषाय कल्पते ।\nगन्धः धूपः सुमनसः दीपः अन्न आद्य च किं पुनः ॥ १८॥"
  },
  {
    "text": "शुचिः संभृतसंभारः प्राक् दर्भैः कल्पित आसनः ।\nआसीनः प्राक् उदक् वा अर्चेत् अर्चायाम् अथ संमुखः ॥ १९॥"
  },
  {
    "text": "कृतन्यासः कृतन्यासां मदर्चां पाणिना मृजेत् ।\nकलशं प्रोक्षणीयं च यथावत् उपसाधयेत् ॥ २०॥"
  },
  {
    "text": "तत् अद्भिः देवयजनं द्रव्याणि आत्मानम् एव च ।\nप्रोक्ष्य पात्राणि त्रीणि अद्भिः तैः तैः द्रव्यैः च साधयेत् ॥ २१॥"
  },
  {
    "text": "पाद्य अर्घ आचमनीयार्थं त्रीणि पात्राणि दैशिकः ।\nहृदा शीर्ष्णा अथ शिखया गायत्र्या च अभिमन्त्रयेत् ॥"
  },
  {
    "text": "२२॥"
  },
  {
    "text": "पिण्डे वायु अग्नि संशुद्धे हृत्पद्मस्थां परां मम ।\nअण्वीं जीवकलां ध्यायेत् नाद अन्ते सिद्धभाविताम् ॥ २३॥"
  },
  {
    "text": "तया आत्मभूतया पिण्डे व्याप्ते सम्पूज्य तन्मयः ।\nआवाह्य अर्च आदिषु स्थाप्य न्यस्त अङ्गं मां प्रपूजयेत् ॥"
  },
  {
    "text": "२४॥"
  },
  {
    "text": "पाद्य उपस्पर्श अर्हण आदीन् उपचारान् प्रकल्पयेत् ।\nधर्मादिभिः च नवभिः कल्पयित्वा आसनं मम ॥ २५॥"
  },
  {
    "text": "पद्मम् अष्टदलं तत्र कर्णिकाकेसर उज्ज्वलम् ।\nउभाभ्यां वेदतन्त्राभ्यां मह्यं तु उभयसिद्धये ॥ २६॥"
  },
  {
    "text": "सुदर्शनं पाञ्चजन्यं गदासीषुधनुः हलान् ।\nमुसलं कौस्तुभं मालां श्रीवत्सं च अनुपूजयेत् ॥ २७॥"
  },
  {
    "text": "नन्दं सुनन्दं गरुडं प्रचण्डं चण्डम् एव च ।\nमहाबलं बलं च एव कुमुदं कुमुदेक्षणम् ॥ २८॥"
  },
  {
    "text": "दुर्गां विनायकं व्यासं विष्वक्सेनं गुरून् सुरान् ।\nस्वे स्वे स्थाने तु अभिमुखान् पूजयेत् प्रोक्षण आदिभिः ॥ २९॥"
  },
  {
    "text": "चन्दन उशीर कर्पूर कुङ्कुम अगरु वासितैः ।\nसलिलैः स्नापयेत् मन्त्रैः नित्यदा विभवे सति ॥ ३०॥"
  },
  {
    "text": "स्वर्णघर्म अनुवाकेन महापुरुषविद्यया ।\nपौरुषेण अपि सूक्तेन सामभीः राजनादिभिः ॥ ३१॥"
  },
  {
    "text": "वस्त्र उपवीत आभरण पत्र स्रक् गन्ध लेपनैः ।\nअलङ्कुर्वीत सप्रेम मद्भक्तः मां यथा उचितम् ॥ ३२॥"
  },
  {
    "text": "पाद्यम् आचमनीयं च गन्धं सुमनसः अक्षतान् ।\nधूप दीप उपहार्याणि दद्यात् मे श्रद्धया अर्चकः ॥ ३३॥"
  },
  {
    "text": "गुडपायससर्पींषि शष्कुलि आपूप मोदकान् ।\nसंयाव दधि सूपां च नैवेद्यं सति कल्पयेत् ॥ ३४॥"
  },
  {
    "text": "अभ्यङ्ग उन्मर्दन आदर्श दन्तधौ अभिषेचनम् ।\nअन्नद्य गीत नृत्यादि पर्वणि स्युः उतान्वहम् ॥ ३५॥"
  },
  {
    "text": "विधिना विहिते कुण्डे मेखलागर्तवेदिभिः ।\nअग्निम् आधाय परितः समूहेत् पाणिना उदितम् ॥ ३६॥"
  },
  {
    "text": "परिस्तीर्य अथ पर्युक्षेत् अन्वाधाय यथाविधि ।\nप्रोक्षण्या आसाद्य द्रव्याणि प्रोक्ष्याग्नौ भावयेत माम् ॥ ३७॥"
  },
  {
    "text": "तप्तजाम्बूनदप्रख्यं शङ्खचक्रगदाम्बुजैः ।\nलसत् चतुर्भुजं शान्तं पद्मकिञ्जल्कवाससम् ॥ ३८॥"
  },
  {
    "text": "स्फुरत् किरीट कटक कटिसूत्रवर अङ्गदम् ।\nश्रीवत्सवक्षसं भ्राजत् कौस्तुभं वनमालिनम् ॥ ३९॥"
  },
  {
    "text": "ध्यायन् अभ्यर्च्य दारूणि हविषा अभिघृतानि च ।\nप्रास्य आज्यभागौ आघारौ दत्त्वा च आज्यप्लुतं हविः ॥ ४०॥"
  },
  {
    "text": "जुहुयात् मूलमन्त्रेण षोडशर्च अवदानतः ।\nधर्मादिभ्यः यथान्यायं मन्त्रैः स्विष्टिकृतं बुधः ॥ ४१॥"
  },
  {
    "text": "अभ्यर्च्य अथ नमस्कृत्य पार्षदेभ्यः बलिं हरेत् ।\nमूलमन्त्रं जपेत् ब्रह्म स्मरन् नारायण आत्मकम् ॥ ४२॥"
  },
  {
    "text": "दत्त्वा आचमनम् उच्छेषं विष्वक्सेनाय कल्पयेत् ।\nमुखवासं सुरभिमत् ताम्बूलाद्यम् अथ अर्हयेत् ॥ ४२॥"
  },
  {
    "text": "उपगायन् गृणन् नृत्यन् कर्माणि अभिनयन् मम ।\nमत्कथाः श्रावयन् श्रुण्वन् मुहूर्तं क्षणिकः भवेत् ॥ ४४।\nस्तवैः उच्चावचैः स्तोत्रैः पौराणैः प्रकृतैः अपि ।\nस्तुत्वा प्रसीद भगवन् इति वन्देत दण्डवत् ॥ ४५॥"
  },
  {
    "text": "शिरः मत् पादयोः कृत्वा बाहुभ्यां च परस्परम् ।\nप्रपन्नं पाहि माम् ईश भीतं मृत्युग्रह अर्णवात् ॥ ४६॥"
  },
  {
    "text": "इति शेषां मया दत्तां शिरसि आधाय सादरम् ।\nउद्वासयेत् चेत् उद्वास्यं ज्योतिः ज्योतिषि तत् पुनः ॥ ४७॥"
  },
  {
    "text": "अर्चादिषु यदा यत्र श्रद्धा मां तत्र च अर्चयेत् ।\nसर्वभूतेषु आत्मनि च सर्व आत्मा अहम् अवस्थितः ॥ ४८॥"
  },
  {
    "text": "एवं क्रियायोगपथैः पुमान् वैदिकतान्त्रिकैः ।\nअर्चन् उभयतः सिद्धिं मत्तः विन्दति अभीप्सिताम् ॥ ४९॥"
  },
  {
    "text": "मदर्चां सम्प्रतिष्ठाप्य मन्दिरं कारयेत् दृढम् ।\nपुष्प उद्यानानि रम्याणि पूजा यात्रा उत्सव आश्रितान् ॥ ५०॥"
  },
  {
    "text": "पूजादीनां प्रवाहार्थं महापर्वसु अथ अन्वहम् ।\nक्षेत्रापणपुरग्रामान् दत्त्वा मत् सार्ष्टिताम् इयात् ॥ ५१॥"
  },
  {
    "text": "प्रतिष्ठया सार्वभौमंसद्मना भुवनत्रयम् ।\nपूजादिना ब्रह्मलोकं त्रिभिः मत् साम्यताम् इयात् ॥ ५२॥"
  },
  {
    "text": "माम् एव नैरपेक्ष्येण भक्तियोगेन विन्दति ।\nभक्तियोगं सः लभते  एवं यः पूजयेत माम् ॥ ५३॥"
  },
  {
    "text": "यः स्वदत्तां परैः दत्तं हरेत सुरविप्रयोः ।\nवृत्तिं सः जायते विड्भुक् वर्षाणाम् अयुतायुतम् ॥ ५४॥"
  },
  {
    "text": "कर्तुः च सारथेः हेतोः अनुमोदितुः एव च ।\nकर्मणां भागिनः प्रेत्य भूयः भूयसि तत्फलम् ॥ ५५॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे श्रीकृष्णोद्धवसंवादे\nसप्तविंशोऽध्यायः ॥ २७॥"
  },
  {
    "text": "अथ अष्टविंशः अध्यायः ।\nश्रीभगवान् उवाच ।\nपरस्वभावकर्माणि न प्रशंसेत् न गर्हयेत् ।\nविश्वम् एकात्मकं पश्यन् प्रकृत्या पुरुषेण च ॥ १॥"
  },
  {
    "text": "परस्वभावकर्माणि यः प्रशंसति निन्दति ।\nसः आशु भ्रश्यते स्वार्थात् असत्य अभिनिवेशतः ॥ २॥"
  },
  {
    "text": "तैजसे निद्रया आपन्ने पिण्डस्थः नष्टचेतनः ।\nमायां प्राप्नोति मृत्युं वा तद्वत् नानार्थदृक् पुमान् ॥ ३॥"
  },
  {
    "text": "किं भद्रं किम् अभद्रं वा द्वैतस्य अवस्तुनः कियत् ।\nवाचा उदितं तत् अनृतं मनसा ध्यातम् एव च ॥ ४॥"
  },
  {
    "text": "छायाप्रत्याह्वयाभासा हि असन्तः अपि अर्थकारिणः ।\nएवं देहादयः भावाः यच्छन्ति आमृत्युतः भयम् ॥ ५॥"
  },
  {
    "text": "आत्मा एव तत् इदं विश्वं सृज्यते सृजति प्रभुः ।\nत्रायते त्राति विश्वात्मा ह्रियते हरति ईश्वरः ॥ ६॥"
  },
  {
    "text": "तस्मात् नहि आत्मनः अन्यस्मात् अन्यः भावः निरूपितः ।\nनिरूपितेयं त्रिविधा निर्मूला भातिः आत्मनि ।\nइदं गुणमयं विद्धि त्रिविधं मायया कृतम् ॥ ७॥"
  },
  {
    "text": "एतत् विद्वान् मदुदितं ज्ञानविज्ञाननैपुणम् ।\nन निन्दति न च स्तौति लोके चरति सूर्यवत् ॥ ८॥"
  },
  {
    "text": "प्रत्यक्षेण अनुमानेन निगमेन आत्मसंविदा ।\nआदि अन्तवत् असत् ज्ञात्वा निःसङ्गः विचरेत् इह ॥ ९॥"
  },
  {
    "text": "उद्धवः उवाच ।\nन एव आत्मनः न देहस्य संसृतिः द्रष्टृदृश्ययोः ।\nअनात्मस्वदृशोः ईश कस्य स्यात् उपलभ्यते ॥ १०॥"
  },
  {
    "text": "आत्मा अव्ययः अगुणः शुद्धः स्वयञ्ज्योतिः अनावृतः ।\nअग्निवत् दारुवत् देहः कस्य इह संसृतिः ॥ ११॥"
  },
  {
    "text": "श्रीभगवान् उवाच ।\nयावत् देह इन्द्रिय प्राणैः आत्मनः संनिकर्षणम् ।\nसंसारः फलवान् तावत् अपार्थः अपि अविवेकिनः ॥ १२॥"
  },
  {
    "text": "अर्थे हि अविद्यमाने अपि संसृतिः न निवर्तते ।\nध्यायतः विषयान् अस्य स्वप्ने अनर्थ आगमः यथा ॥ १३॥"
  },
  {
    "text": "यथा हि अप्रतिबुद्धस्य प्रस्वापः बहु अनर्थभृत् ।\nसः एव प्रतिबुद्धस्य न वै मोहाय कल्पते ॥ १४॥"
  },
  {
    "text": "शोक हर्ष भय क्रोध लोभ मोह स्पृहादयः ।\nअहङ्कारस्य दृश्यन्ते जन्म मृत्युः च न आत्मनः ॥ १५॥"
  },
  {
    "text": "देह इन्द्रिय प्राण मनः अभिमानः\n       जीवः अन्तरात्मा गुणकर्म मूर्तिः ।\nसूत्रं महान् इति उरुधा इव गीतः\n       संसारः आधावति कालतन्त्रः ॥ १६॥"
  },
  {
    "text": "अमूलम् एतत् बहुरूप रूपितं\n       मनोवचःप्राणशरीरकर्म ।\nज्ञानासिना उपासनया शितेन\n       छित्त्वा मुनिः गां विचरति अतृष्णः ॥ १७॥"
  },
  {
    "text": "ज्ञानं विवेकः निगमः तपः च\n       प्रत्यक्षम् ऐतिह्यम् अथ अनुमानम् ।\nआदि अन्तयोः अस्य यत् एव केवलम्\n       कालः च हेतुः च तत् एव मध्ये ॥ १८॥"
  },
  {
    "text": "यथा हिरण्यं स्वकृतं पुरस्तात्\n       पश्चात् च सर्वस्य हिरण्मयस्य ।\nतत् एव मध्ये व्यवहार्यमाणम्\n       नानापदेशैः अहम् अस्य तद्वत् ॥ १९॥"
  },
  {
    "text": "विज्ञानम् एतत् त्रियवस्तम् अङ्ग\n       गुणत्रयं कारण कार्य कर्तृ ।\nसमन्वयेन व्यतिरेकतः च\n       येन एव तुर्येण तत् एव सत्यम् ॥ २०॥"
  },
  {
    "text": "न यत् पुरस्तात् उत यत् न पश्चात्\n       मध्ये च तत् न व्यपदेशमात्रम् ।\nभूतं प्रसिद्धं च परेण यद्यत्\n       तत् एव तत् स्यात् इति मे मनीषा ॥ २१॥"
  },
  {
    "text": "अविद्यमानः अपि अवभासते यः\n       वैकारिकः राजससर्गः एषः ।\nब्रह्म स्वयञ्ज्योतिः अतः विभाति\n       ब्रह्म इन्द्रिय अर्थ आत्म विकार चित्रम् ॥ २२॥"
  },
  {
    "text": "एवं स्फुटं ब्रह्मविवेकहेतुभिः\n       परापवादेन विशारदेन ।\nछित्त्वा आत्मसन्देहम् उपारमेत\n       स्वानन्दतुष्टः अखिल कामुकेभ्यः ॥ २३॥"
  },
  {
    "text": "न आत्मा वपुः पार्थिवम् इन्द्रियाणि\n       देवाः हि असुः वायुजलं हुताशः ।\nमनः अन्नमात्रं धिषणा च सत्त्वम्\n       अहंकृतिः खं क्षितिः अर्थसाम्यम् ॥ २४॥"
  },
  {
    "text": "समाहितैः कः करणैः गुणात्मभिः\n       गुणः भवेत् मत्सुविविक्तधाम्नः ।\nविक्षिप्यमाणैः उत किं न दूषणम्\n       घनैः उपेतैः विगतैः रवेः किम् ॥ २५॥"
  },
  {
    "text": "यथा नभः वायु अनल अम्बु भू गुणैः\n       गतागतैः वर्तुगुणैः न सज्जते ।\nतथा अक्षरं सत्त्व रजः तमः मलैः\n       अहंमतेः संसृतिहेतुभिः परम् ॥ २६॥"
  },
  {
    "text": "तथापि सङ्गः परिवर्जनीयः\n       गुणेषु मायारचितेषु तावत् ।\nमद्भक्तियोगेन दृढेन यावत्\n       रजः निरस्येत मनःकषायः ॥ २७॥"
  },
  {
    "text": "यथा आमयः असाधु चिकित्सितः नृणाम्\n       पुनः पुनः सन्तुदति प्ररोहन् ।\nएवं मनः अपक्व कषय कर्म\n       कुयोगिनं विध्यति सर्वसङ्गम् ॥ २८॥"
  },
  {
    "text": "कुयोगिनः ये विहित अन्तरायैः\n       मनुष्यभूतैः त्रिदश उपसृष्टैः ।\nते प्राक्तन अभ्यासबलेन भूयः\n       युञ्जन्ति योगं न तु कर्मतन्त्रम् ॥ २९॥"
  },
  {
    "text": "करोति कर्म क्रियते च जन्तुः\n       केनापि असौ चोदितः आनिपातात् ।\nन तत्र विद्वान्प्रकृतौ स्थितः अपि\n       निवृत्त तृष्णः स्वसुख अनुभूत्या ॥ ३०॥"
  },
  {
    "text": "तिष्ठन्तम् आसीनम् उत व्रजन्तम्\n       शयानम् उक्षन्तम् अदन्तम् अन्नम् ।\nस्वभावम् अन्यत् किम् अपि इहमानम्\n       आत्मानम् आत्मस्थमतिः न वेद ॥ ३१॥"
  },
  {
    "text": "यदि स्म पश्यति असत् इन्द्रिय अथ\n       नाना अनुमानेन विरुद्धम् अन्यत् ।\nन मन्यते वस्तुतया मनीषी\n       स्वाप्नं यथा उत्थाय तिरोदधानम् ॥ ३२॥"
  },
  {
    "text": "पूर्वं गृहीतं गुणकर्मचित्रम्\n       अज्ञानम् आत्मनि अविविक्तम् अङ्ग ।\nनिवर्तते  तत् पुनः ईक्षया एव\n       न गृह्यते न अपि विसृज्य आत्मा ॥ ३३॥"
  },
  {
    "text": "यथा हि भानोः उदयः नृचक्षुषाम्\n       तमः निहन्यात् न तु सद्विधत्ते ।\nएवं समीक्षा निपुणा सती मे\n       हन्यात् तमिस्रं पुरुषस्य बुद्धेः ॥ ३४॥"
  },
  {
    "text": "एषः स्वयञ्ज्योतिः अजः अप्रमेयः\n       महानुभूतिः सकलानुभूतिः ।\nएकः अद्वितीयः वचसां विरामे\n       येन ईशिता वाक् असवः चरन्ति ॥ ३५॥"
  },
  {
    "text": "एतावान् आत्मसंमोहः यत् विकल्पः तु केवले ।\nआत्मन् नृते स्वमात्मानम् अवलम्बः न यस्य हि ॥ ३६॥"
  },
  {
    "text": "यत् नाम आकृतिभिः ग्राह्यं पञ्चवर्णम् अबाधितम् ।\nव्यर्थेन अपि अर्थवादः अयं द्वयं पण्डितमानिनाम् ॥ ३७॥"
  },
  {
    "text": "योगिनः अपक्वयोगस्य युञ्जतः कायः उत्थितैः ।\nउपसर्गैः विहन्येत तत्र अयं विहितः विधिः ॥ ३८॥"
  },
  {
    "text": "योगधारणया कांश्चित् आसनैः धारण अन्वितैः ।\nतपोमन्त्रौषधैः कांश्चित् उपसर्गान् विनिर्दहेत् ॥ ३९॥"
  },
  {
    "text": "कांश्चित् मम अनुध्यानेन नामसङ्कीर्तन आदिभिः ।\nयोगेश्वर अनुवृत्त्या वा हन्यात् अशुभदान् शनैः ॥ ४०॥"
  },
  {
    "text": "केचित् देहम् इमं धीराः सुकल्पं वयसि स्थिरम् ।\nविधाय विविध उपायैः अथ युञ्जन्ति सिद्धये ॥ ४१॥"
  },
  {
    "text": "न हि तत् कुशलात् दृत्यं तत् आयासः हि अपार्थकः ।\nअन्तवत्त्वात् शरीरस्य फलस्य इव वनस्पतेः ॥ ४२॥"
  },
  {
    "text": "योगं निषेवतः नित्यं कायः चेत् कल्पताम् इयात् ।\nतत् श्रद्दध्यात् न मतिमान् योगम् उत्सृज्य मत्परः ॥ ४३॥"
  },
  {
    "text": "योगचर्याम् इमां योगी विचरन् मत् व्यपाश्रयः ।\nन अन्तरायैः विहन्येत निःस्पृहः स्वसुखानुभूः ॥ ४४॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे भगवदुद्धवसंवादे\nपरमार्थनिर्णयो नाम अष्टाविंशोऽध्यायः ॥ २८॥"
  },
  {
    "text": "अथ एकोनत्रिंशः अध्यायः ।\nसुदुस्तराम् इमां मन्ये योगचर्याम् अनात्मनः ।\nयथा अञ्जसा पुमान् सिह्येत् तत् मे ब्रूहि अञ्जसा अच्युत ॥ १॥"
  },
  {
    "text": "प्रायशः पुण्डरीकाक्ष युञ्जन्तः योगिनः मनः ।\nविषीदन्ति असमाधानात् मनोनिग्रहकर्शिताः ॥ २॥"
  },
  {
    "text": "अथ अतः आनन्ददुघं पदाम्बुजम्\n       हंसाः श्रयेरन् अरविन्दलोचन ।\nसुखं नु विश्वेश्वर योगकर्मभिः\n       त्वत् मायया अमी विहताः न मानिनः ॥ ३॥"
  },
  {
    "text": "किं चित्रम् अच्युत तव एतत् अशेषबन्धः\n       दासेषु अनन्यशरणेषु यत् आत्म सात्त्वम् ।\nयः अरोचयत्सह मृगैः स्वयम् ईश्वराणाम्\n       श्रीमत् किरीट तट पीडित पाद पीठः ॥ ४॥"
  },
  {
    "text": "तं त्वा अखिल आत्मदयित ईश्वरम् आश्रितानाम्\n       सर्व अर्थदं स्वकृतवित् विसृजेत कः नु ।\nकः वा भजेत् किम् अपि विस्मृतये अनु भूत्यै\n       किं वा भवेत् न तव पादरजोजुषां नः ॥ ५॥"
  },
  {
    "text": "न एव उपयन्ति अपचितिं कवयः तव ईश\n       ब्रह्मायुषा अपि कृतम् ऋधमुदः स्मरन्तः ।\nयः अन्तर्बहिः तनुभृताम् अशुभं विधुन्वन्\n       आचार्यचैत्यवपुषा स्वगतं व्यनक्ति ॥ ६॥"
  },
  {
    "text": "श्रीशुकः उवाच ।\nइति उद्धवेन अति अनुरक्त चेतसा\n       पृष्टः जगत्क्रीडनकः स्वशक्तिभिः ।\nगृहीत मूर्तित्रयः ईश्वर ईश्वरः\n       जगाद सप्रेम मनोहरस्मितः ॥ ७॥"
  },
  {
    "text": "श्रीभगवान् उवाच ।\nहन्त ते कथयिष्यामि मम धर्मान् सुमङ्गलाम् ।\nयान् श्रद्धया आचरन् मर्त्यः मृत्युं जयति दुर्जयम् ॥ ८॥"
  },
  {
    "text": "कुर्यात् सर्वाणि कर्माणि मदर्थं शनकैः स्मरन् ।\nमयि अर्पित मनः चित्तः मत् धर्म आत्ममनोरतिः ॥ ९॥"
  },
  {
    "text": "देशान् पुण्यान् आश्रयेत मद्भक्तैः साधुभिः श्रितान् ।\nदेव आसुर मनुष्येषु मद्भक्त आचरितानि च ॥ १०॥"
  },
  {
    "text": "पृथक् सत्रेण वा मह्यं पर्वयात्रा महोत्सवान् ।\nकारयेत् गीतनृत्य आद्यैः महाराज विभूतिभिः ॥ ११॥"
  },
  {
    "text": "माम् एव सर्वभूतेषु बहिः अन्तः अपावृतम् ।\nईक्षेत आत्मनि च आत्मानं यथा खम् अमल आशयः ॥ १२॥"
  },
  {
    "text": "इति सर्वाणि भूतानि मद्भावेन महाद्युते ।\nसभाजयन् मन्यमानः ज्ञानं केवलम् आश्रितः ॥ १३॥"
  },
  {
    "text": "ब्राह्मणे पुल्कसे स्तेने ब्रह्मण्ये अर्के स्फुलिङ्गके ।\nअक्रूरे क्रूरके च एव समदृक् पण्डितः मतः ॥ १४॥"
  },
  {
    "text": "नरेषु अभीक्ष्णं मद्भावं पुंसः भावयतः अचिरात् ।\nस्पर्धा असूया तिरस्काराः साहङ्काराः वियन्ति हि ॥ १५॥"
  },
  {
    "text": "विसृज्य स्मयमानान् स्वान् दृशं व्रीडां च दैहिकीम् ।\nप्रणमेत् दण्डवत् भूमौ आश्व चाण्डाल गो खरम् ॥ १६॥"
  },
  {
    "text": "यावत् सर्वेषु भूतेषु मद्भावः न उपजायते ।\nतावत् एवम् उपासीत वाङ् मन काय वृत्तिभिः ॥ १७॥"
  },
  {
    "text": "सर्वं ब्रह्मात्मकं तस्य विद्यया आत्म मनीषया ।\nपरिपश्यन् उपरमेत् सर्वतः मुक्त संशयः ॥ १८॥"
  },
  {
    "text": "अयं हि सर्वकल्पानां सध्रीचीनः मतः मम ।\nमद्भावः सर्वभूतेषु मनोवाक्कायवृत्तिभिः ॥ १९॥"
  },
  {
    "text": "न हि अङ्ग उपक्रमे ध्वंसः मद्धर्मस्य उद्धव अणु अपि ।\nमया व्यवसितः सम्यक् निर्गुणत्वात् अनाशिषः ॥ २०॥"
  },
  {
    "text": "यः यः मयि परे धर्मः कल्प्यते निष्फलाय चेत् ।\nतत् आयासः निरर्थः स्यात् भयादेः इव सत्त्म ॥ २१॥"
  },
  {
    "text": "एषा बुद्धिमतां बुद्धिः मनीषा च मनीषिणाम् ।\nयत् सत्यम् अनृतेन इह मर्त्येन आप्नोति मा अमृतम् ॥ २२॥"
  },
  {
    "text": "एष ते अभिहितः कृत्स्नः ब्रह्मवादस्य सङ्ग्रहः ।\nसमासव्यासविधिना देवानाम् अपि दुर्गमः ॥ २३॥"
  },
  {
    "text": "अभीक्ष्णशः ते गदितं ज्ञानं विस्पष्टयुक्तिमत् ।\nएतत् विज्ञाय मुच्येत पुरुषः नष्टसंशयः ॥ २४॥"
  },
  {
    "text": "सुविविक्तं तव प्रश्नं मया एतत् अपि धारयेत् ।\nसनातनं ब्रह्मगुह्यं परं ब्रह्म अधिगच्छति ॥ २५॥"
  },
  {
    "text": "यः एतत् मम भक्तेषु सम्प्रदद्यात् सुपुष्कलम् ।\nतस्य अहं ब्रह्मदायस्य ददामि आत्मानम् आत्मना ॥ २६॥"
  },
  {
    "text": "यः एतत् समधीयीत पवित्रं परमं शुचि ।\nसः पूयेत अहः अहः मां ज्ञानदीपेन दर्शयन् ॥ २७॥"
  },
  {
    "text": "यः एतत् श्रद्धया नित्यम् अव्यग्रः श्रुणुयात् नरः ।\nमयि भक्तिं परां कुर्वन् कर्मभिः न सः बध्यते ॥ २८॥"
  },
  {
    "text": "अपि उद्धव त्वया ब्रह्म सखे समवधारितम् ।\nअपि ते विगतः मोहः शोकः च असौ मनोभवः ॥ २९॥"
  },
  {
    "text": "न एतत् त्वया दाम्भिकाय नास्तिकाय शठाय च ।\nअशुश्रूषोः अभक्ताय दुर्विनीताय दीयताम् ॥ ३०॥"
  },
  {
    "text": "एतैः दोषैः विहीनाय ब्रह्मण्याय प्रियाय च ।\nसाधवे शुचये ब्रूयात् भक्तिः स्यात् शूद्र योषिताम् ॥ ३१॥"
  },
  {
    "text": "न एतत् विज्ञाय जिज्ञासोः ज्ञातव्यम् अवशिष्यते ।\nपीत्वा पीयूषम् अमृतं पातव्यं न अवशिष्यते ॥ ३२॥"
  },
  {
    "text": "ज्ञाने कर्मणि योगे च वार्तायां दण्डधारणे ।\nयावान् अर्थः नृणां तात तावान् ते अहं चतुर्विधः ॥ ३३॥"
  },
  {
    "text": "मर्त्यः यदा त्यक्त समस्तकर्मा\n       निवेदितात्मा विचिकीर्षितः मे ।\nतदा अमृतत्वं प्रतिपद्यमानः\n       मया आत्मभूयाय च कल्पते वै ॥ ३४॥"
  },
  {
    "text": "श्रीशुकः उवाच ।\nसः एवम् आदर्शित योगमार्गः\n       तदा उत्तम श्लोकवचः निशम्य ।\nबद्ध अञ्जलिः प्रीति उपरुद्ध कण्ठः\n       न किञ्चित् ऊचेः अश्रु परिप्लुत अक्षः ॥ ३५॥"
  },
  {
    "text": "विष्टभ्य चित्तं प्रणय अवघूर्णम्\n       धैर्येण राजन् बहु मन्यमानः ।\nकृताञ्जलिः प्राह यदुप्रवीरम्\n       शीर्ष्णा स्पृशन् तत् चरण अरविन्दम् ॥ ३६॥"
  },
  {
    "text": "उद्धवः उवाच ।\nविद्रावितः मोह महा अन्धकारः\n       यः आश्रितः मे तव सन्निधानात् ।\nविभावसोः किं नु समीपगस्य\n       शीतं तमः भीः प्रभवन्ति अज अद्य ॥ ३७॥"
  },
  {
    "text": "प्रत्यर्पितः मे भवता अनुकम्पिना\n       भृत्याय विज्ञानमयः प्रदीपः ।\nहित्वा कृतज्ञः तव पादमूलम्\n       कः अन्यत् समीयात् शरणं त्वदीयम् ॥ ३८॥"
  },
  {
    "text": "वृक्णः च मे सुदृढः स्नेहपाशः\n       दाशार्ह वृष्णि अन्धक सात्वतेषु ।\nप्रसारितः सृष्टिविवृद्धये त्वया\n       स्वमायया हि आत्म सुबोध हेतिना ॥ ३९॥"
  },
  {
    "text": "नमः अस्तु ते महायोगिन् प्रपन्नम् अनुशाधि माम् ।\nयथा त्वत् चरण अम्भोजे रतिः स्यात् अनपायिनी ॥ ४०॥"
  },
  {
    "text": "श्रीभगवान् उवाच ।\nगच्छ उद्धव मया आदिष्टः बदरि आख्यं मम आश्रमम् ।\nतत्र मत् पाद तीर्थोदे स्नान उपस्पर्शनैः शुचिः ॥ ४१॥"
  },
  {
    "text": "ईक्षया अलकनन्दाया विधूत अशेष कल्मषः ।\nवसानः वल्कलानि अङ्ग वन्यभुक् सुख निःस्पृहः ॥ ४२॥"
  },
  {
    "text": "तितिक्षौः द्वन्द्वमात्राणां सुशीलः संयतेन्द्रियः ।\nशान्तः समाहितधिया ज्ञानविज्ञानसंयुतः ॥ ४३॥"
  },
  {
    "text": "मत्तः अनुशिक्षितं यत् ते विविक्तमनुभावयन् ।\nमयि आवेशित वाक् चित्तः मद्धर्म निरतः भव ।\nअतिव्रज्य गतीः तिस्रः माम् एष्यसि ततः परम् ॥ ४४॥"
  },
  {
    "text": "श्रीशुकः उवाच ।\nसः एवम् उक्तः हरिमेधसा उद्धवः\n       प्रदक्षिणं तं परिसृत्य पादयोः ।\nशिरः निधाय अश्रुकलाभिः आर्द्रधीः\n       न्यषिञ्चत् अद्वन्द्वपरः अपि उपक्रमे ॥ ४५॥"
  },
  {
    "text": "सुदुस्त्यज स्नेह वियोग कातरः\n       न शक्नुवन् तं परिहातुम् आतुरः ।\nकृच्छ्रं ययौ मूर्धनि भर्तृपादुके\n       बिभ्रन् नमस्कृत्य ययौ पुनः पुनः ॥ ४६॥"
  },
  {
    "text": "ततः तम् अन्तर्हृदि संनिवेश्य\n       गतः महाभागवतः विशालाम् ।\nयथा उपदिष्टां जगत् एकबन्धुना\n       ततः समास्थाय हरेः अगात् गतिम् ॥ ४७॥"
  },
  {
    "text": "यः एअतत् आनन्द समुद्र संभृतम्\n       ज्ञानामृतं भागवताय भाषितम् ।\nकृष्णेण योगेश्वर सेविताङ्घ्रिणा\n       सच्छ्रद्धया आसेव्य जगत् विमुच्यते ॥ ४८॥"
  },
  {
    "text": "भवभय अपहन्तुं ज्ञानविज्ञानसारम्\n       निगमकृत् उपजहे भृङ्गवत् वेदसारम् ।\nअमृतम् उदधितः च अपाययत् भृत्यवर्गान्\n       पुरुषम् ऋषभम् आद्यं कृष्णसञ्ज्ञं नतः अस्मि ॥ ४९॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे भगवदुद्धवसंवादे\nपरमार्थप्राप्तिसुगमोपायकथनोद्धवबदरिकाश्रमप्रवेशो\nनाम एकोनत्रिंशोऽध्यायः ॥ २९॥"
  },
  {
    "text": "अथ त्रिंशः अध्यायः ।\nराजा उवाच ।\nततः महाभागवते उद्धवे निर्गते वनम् ।\nद्वारवत्यां किम् अकरोत् भगवान् भूतभावनः ॥ १॥"
  },
  {
    "text": "ब्रह्मशाप उपसंसृष्टे स्वकुले यादवर्षभः ।\nप्रेयसीं सर्वनेत्राणां तनुं सः कथम् अत्यजत् ॥ २॥"
  },
  {
    "text": "प्रत्याक्रष्टुं नयनम् अबला यत्र लग्नं न शेकुः\n       कर्णाविष्टं न सरति ततः यत् सताम् आत्मलग्नम् ।\nयत् श्रीः वाचां जनयति रतिं किं नु मानं कवीनाम्\n       दृष्ट्वा जिष्णोः युधि रथगतं यत् च तत् साम्यम्\nईयुः ॥ ३॥"
  },
  {
    "text": "ऋषिः उवाच ।\nदिवि भुवि अन्तरिक्षे च महोत्पातान् समुत्थितान् ।\nदृष्ट्वा आसीनान् सुधर्मायां कृष्णः प्राह यदून् इदम् ॥ ४॥"
  },
  {
    "text": "श्रीभगवान् उवाच ।\nएते घोराः महोत्पाताः द्वार्वत्यां यमकेतवः ।\nमुहूर्तम् अपि न स्थेयम् अत्र नः यदुपुङ्गवाः ॥ ५॥"
  },
  {
    "text": "स्त्रियः बालाः च वृद्धाः च शङ्खोद्धारं व्रजन्त्वितः ।\nवयं प्रभासं यास्यामः यत्र प्रत्यक् सरस्वती ॥ ६॥"
  },
  {
    "text": "तत्र अभिषिच्य शुचय उपोष्य सुसमाहिताः ।\nदेवताः पूजयिष्यामः स्नपन आलेपन अर्हणैः ॥ ७॥"
  },
  {
    "text": "ब्राह्मणान् तु महाभागान् कृतस्वस्त्ययना वयम् ।\nगो भू हिरण्य वासोभिः गज अश्वरथ वेश्मभिः ॥ ८॥"
  },
  {
    "text": "विधिः एषः हि अरिष्टघ्नः मङ्गल आयनम् उत्तमम् ।\nदेव द्विज गवां पूजा भूतेषु परमः भवः ॥ ९॥"
  },
  {
    "text": "इति सर्वे समाकर्ण्य यदुवृद्धाः मधुद्विषः ।\nतथा इति नौभिः उत्तीर्य प्रभासं प्रययू रथैः ॥ १०॥"
  },
  {
    "text": "तस्मिन् भगवता आदिष्टं यदुदेवेन यादवा ।\nचक्रुः परभया भक्त्या सर्वश्रेय उपबृंहितम् ॥ ११॥"
  },
  {
    "text": "ततः तस्मिन् महापानं पपुः मैरेयकं मधु ।\nदिष्ट विभ्रंशित धियः यत् द्रवैः भ्रश्यते मतिः ॥ १२॥"
  },
  {
    "text": "महापान अभिमत्तानां वीराणां दृप्तचेतसाम् ।\nकृष्णमाया विमूढानां सङ्घर्षः सुमहान् अभूत् ॥ १३॥"
  },
  {
    "text": "युयुधुः क्रोधसंरब्धा वेलायाम् आततायिनः ।\nधनुभिः असिभिः मल्लैः गदाभिः ताम् अरर्ष्टिभिः ॥ १४॥"
  },
  {
    "text": "पतत्पताकै रथकुञ्जरादिभिः\n       खर उष्ट्र गोभिः महिषैः नरैः अपि ।\nमिथः समेत्य अश्वतरैः सुदुर्मदा\n       न्यहन् शरर्दद्भिः इव द्विपा वने ॥ १५॥"
  },
  {
    "text": "प्रद्युम्न साम्बौ युधि रूढमत्सरौ\n       अक्रूर भोजौ अनिरुद्ध सात्यकी ।\nसुभद्र सङ्ग्रामजितौ सुदारुणौ\n       गदौ सुमित्रा सुरथौ समीयतुः ॥ १६॥"
  },
  {
    "text": "अन्ये च ये वै निशठ उल्मुक आदयः\n       सहस्रजित् शतजित् भानु मुख्याः ।\nअन्योन्यम् आसाद्य मदान्धकारिता\n       जघ्नुः मुकुन्देन विमोहिता भृशम् ॥ १७॥"
  },
  {
    "text": "दाशार्ह वृष्णि अन्धक भोज सात्वता\n       मधु अर्बुदा माथुरशूरसेनाः ।\nविसर्जनाः कुकुराः कुन्तयः च\n       मिथः ततः ते अथ विसृज्य सौहृदम् ॥ १८॥"
  },
  {
    "text": "पुत्राः अयुध्यन् पितृभिः भ्रातृभिः च\n       स्वस्त्रीय दौहित्र पितृव्यमातुलैः ।\nमित्राणि मित्रैः सुहृदः सुहृद्भिः\n       ज्ञातींस्त्वहन् ज्ञातयः एव मूढाः ॥ १९॥"
  },
  {
    "text": "शरेषु क्षीयमाणेषु भज्यमानेषु धन्वसु ।\nशस्त्रेषु क्षीयमाणेषु मुष्टिभिः जह्रुः एरकाः ॥ २०॥"
  },
  {
    "text": "ताः वज्रकल्पाः हि अभवन् परिघाः मुष्टिनाः भृताः ।\nजघ्नुः द्विषः तैः कृष्णेन वार्यमाणाः तु तं च ते ॥ २१॥"
  },
  {
    "text": "प्रत्यनीकं मन्यमानाः बलभद्रं च मोहिताः ।\nहन्तुं कृतधियः राजन् आपन्नाः आततायिनः ॥ २२॥"
  },
  {
    "text": "अथ तौ अपि सङ्क्रुद्धौ उद्यम्य कुरुनन्दन ।\nएरका मुष्टि परिघौ जरन्तौ जघ्नतुः युधि ॥ २३॥"
  },
  {
    "text": "ब्रह्मशाप उपसृष्टानां कृष्णमायावृत आत्मनाम् ।\nस्पर्धाक्रोधः क्षयं निन्ये वैणवः अग्निः यथा वनम् ॥ २४॥"
  },
  {
    "text": "एवं नष्टेषु सर्वेषु कुलेषु स्वेषु केशवः ।\nअवतारितः भुवः भारः इति मेने अवशेषितः ॥ २५॥"
  },
  {
    "text": "रामः समुद्रवेलायां योगम् आस्थाय पौरुषम् ।\nतत् त्याज लोकं मानुष्यं संयोज्य आत्मानम् आत्मनि ॥ २६॥"
  },
  {
    "text": "रामनिर्याणम् आलोक्य भगवान् देवकीसुतः ।\nनिषसाद धरोपस्थे तूष्णीम् आसाद्य पिप्पलम् ॥ २७॥"
  },
  {
    "text": "बिभ्रत् चतुर्भुजं रूपं भ्राजिष्णु प्रभया स्वया ।\nदिशः वितिमाराः कुर्वन् विधूमः इव पावकः ॥ २८॥"
  },
  {
    "text": "श्रीवत्साङ्कं घनश्यामं तप्त हाटक वर्चसम् ।\nकौशेय अम्बर युग्मेन परिवीतं सुमङ्गलम् ॥ २९॥"
  },
  {
    "text": "सुन्दर स्मित वक्त्र अब्जं नील कुन्तल मण्डितम् ।\nपुण्डरीक अभिरामाक्षं स्फुरन् मकर कुण्डलम् ॥ ३०॥"
  },
  {
    "text": "कटिसूत्र ब्रह्मसूत्र किरीट कटक अङ्गदैः ।\nहार नूपुर मुद्राभिः कौस्तुभेन विराजितम् ॥ ३१॥"
  },
  {
    "text": "वनमाला परीताङ्गं मूर्तिमद्भिः निज आयुधैः ।\nकृत्वा उरौ दक्षिणे पादम् आसीनं पङ्कज अरुणम् ॥ ३२॥"
  },
  {
    "text": "मुसलौ अशेषायः खण्डकृतेषुः लुब्धकः जराः ।\nमृगास्य आकारं तत् चरणं विव्याध मृगशङ्कया ॥ ३३॥"
  },
  {
    "text": "चतुर्भुजं तं पुरुषं दृष्ट्वा सः कृत किल्बिषः ।\nभीतः पपात शिरसा पादयोः असुरद्विषः ॥ ३४॥"
  },
  {
    "text": "अजानता कृतम् इदं पापेन मधुसूदन ।\nक्षन्तुम् अर्हसि पापस्य उत्तमश्लोकः मे अनघ ॥ ३५॥"
  },
  {
    "text": "यस्य अनुस्मरणं नॄणाम् अज्ञान ध्वान्त नाशनम् ।\nवदन्ति तस्य ते विष्णो मया असाधु कृतं प्रभो ॥ ३६॥"
  },
  {
    "text": "तत् मा आशु जहि वैकुण्ठ पाप्मानं मृग लुब्धकम् ।\nयथा पुनः अहं तु एवं न कुर्यां सत् अतिक्रमम् ॥ ३७॥"
  },
  {
    "text": "यस्य आत्म योग रचितं न विदुः विरिञ्चः\n       रुद्र आदयः अस्य तनयाः पतयः गिरां ये ।\nत्वत् मायया पिहित दृष्टयः एतत् अञ्जः\n       किं तस्य ते वयम् असत् गतयः गृणीमः ॥ ३८॥"
  },
  {
    "text": "श्रीभगवान् उवाच ।\nमा भैः जरे त्वम् उत्तिष्ठ कामः एषः कृतः हि मे ।\nयाहि त्वं मत् अनुज्ञातः स्वर्गं सुकृतिनां पदम् ॥ ३९॥"
  },
  {
    "text": "इति आदिष्टः भगवता कृष्णेन इच्छा शरीरिणा ।\nत्रिः परिक्रम्य तं नत्वा विमानेन दिवं ययौ ॥ ४०॥"
  },
  {
    "text": "दारुकः कृष्णपदवीम् अन्विच्छन् अधिगम्यताम् ।\nवायुं तुलसिकामोदम् आघ्राय अभिमुखं ययौ ॥ ४१॥"
  },
  {
    "text": "तं तत्र तिग्मद्युभिः आयुधैः वृतम्\n       हि अश्वत्थमूले कृतकेतनं पतिम् ।\nस्नेहप्लुतात्मा निपपात पादयो\n       रथात् अवप्लुत्य सबाष्पलोचनः ॥ ४२॥"
  },
  {
    "text": "अपश्यतः त्वत् चरण अम्बुजं प्रभो\n       दृष्टिः प्रणष्टा तमसि प्रविष्टा ।\nदिशः न जाने न लभे च शान्तिम्\n       यथा निशायम् उडुपे प्रणष्टे ॥ ४३॥"
  },
  {
    "text": "इति ब्रुवते सूते वै रथः गरुडलाञ्छनः ।\nखम् उत्पपात राजेन्द्र साश्वध्वजः उदीक्षतः ॥ ४४॥"
  },
  {
    "text": "तम् अन्वगच्छन् दिव्यानि विष्णुप्रहरणानि च ।\nतेन अति विस्मित आत्मानं सूतम् आह जनार्दनः ॥ ४५॥"
  },
  {
    "text": "गच्छ द्वारवतीं सूत ज्ञातीनां निधनं मिथः ।\nसङ्कर्षणस्य निर्याणं बन्धुभ्यः ब्रूहि मत् दशाम् ॥ ४६॥"
  },
  {
    "text": "द्वारकायां च न स्थेयं भवद्भिः च स्वबन्धुभिः ।\nमया त्यक्तां यदुपुरीं समुद्रः प्लावयिष्यति ॥ ४७॥"
  },
  {
    "text": "स्वं स्वं परिग्रहं सर्वे आदाय पितरौ च नः ।\nअर्जुनेन आविताः सर्व इन्द्रप्रस्थं गमिष्यथ ॥ ४८॥"
  },
  {
    "text": "त्वं तु मत् धर्मम् आस्थाय ज्ञाननिष्ठः उपेक्षकः ।\nमन्माया रचनाम् एतां विज्ञाय उपशमं व्रज ॥ ४९॥"
  },
  {
    "text": "इति उक्तः तं परिक्रम्य नमस्कृत्य पुनः पुनः ।\nतत् पादौ शीर्ष्णि उपाधाय दुर्मनाः प्रययौ पुरीम् ॥ ५०॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे यदुकुलसङ्क्षयो नाम\nत्रिंशोऽध्यायः ॥ ३०॥"
  },
  {
    "text": "अथ एकत्रिंशः अध्यायः ।\nश्रीशुकः उवाच ।\nअथ तत्र आगमत् ब्रह्मा भवान्या च समं भवः ।\nमहेन्द्रप्रमुखाः देवाः मुनयः सप्रजेश्वराः ॥ १॥"
  },
  {
    "text": "पितरः सिद्धगन्धर्वाः विद्याधर महोरगाः ।\nचारणाः यक्षरक्षांसि किंनर अप्सरसः द्विजाः ॥ २॥"
  },
  {
    "text": "द्रष्टुकामाः भगवतः निर्वाणं परम उत्सुकाः ।\nगायन्तः च गृणन्तः च शौरेः कर्माणि जन्म च ॥ ३॥"
  },
  {
    "text": "ववर्षुः पुष्पवर्षाणि विमान आवलिभिः नभः ।\nकुर्वन्तः सङ्कुलं राजन् भक्त्या परमया युताः ॥ ४॥"
  },
  {
    "text": "भगवान् पितामहं वीक्ष्य विभूतिः आत्मनः विभुः ।\nसंयोज्य आत्मनि च आत्मानं पद्मनेत्रे न्यमीलयत् ॥ ५॥"
  },
  {
    "text": "लोकाभिरामां स्वतनुं धारणा ध्यान मङ्गलम् ।\nयोगधारणया आग्नेय्या अदग्ध्वा धाम आविशत् स्वकम् ॥ ६॥"
  },
  {
    "text": "दिवि दुन्दुभयः नेदुः पेतुः सुमनः च खात् ।\nसत्यं धर्मः धृतिः भूमेः कीर्तिः श्रीः च अनु तं वयुः ॥ ७॥"
  },
  {
    "text": "देव आदयः ब्रह्ममुख्याः न विशन्तं स्वधामनि ।\nअविज्ञातगतिं कृष्णं ददृशुः च अतिविस्मिताः ॥ ८॥"
  },
  {
    "text": "सौदामन्याः यथा आकाशे यान्त्याः हित्वा अभ्रमण्डलम् ।\nगतिः न लक्ष्यते मर्त्यैः तथा कृष्णस्य दैवतैः ॥ ९॥"
  },
  {
    "text": "ब्रह्म रुद्र आदयः ते तु दृष्ट्वा योगगतिं हरेः ।\nविस्मिताः तां प्रशंसन्तः स्वं स्वं लोकं ययुः तदा ॥ १०॥"
  },
  {
    "text": "राजन् परस्य तनुभृत् जननाप्ययेहा\n       मायाविडम्बनम् अवेहि यथा नटस्य ।\nसृष्ट्वा आत्मना इदम् अनुविश्य विहृत्य च अन्ते\n       संहृत्य च आत्म महिना उपरतः सः आस्ते ॥ ११॥"
  },
  {
    "text": "मर्त्येन यः गुरुसुतं यमलोकनीतम्\n       त्वां च आनयत् शरणदः परम अस्त्र दग्धम् ।\nजिग्ये अन्तक अन्तकम् अपि ईशम् असौ अवनीशः\n       किं स्वावने स्वरनयन् मृगयुं सदेहम् ॥ १२॥"
  },
  {
    "text": "तथा अपि अशेशा स्थिति सम्भव अपि\n       अयेषु अनन्य हेतुः यत् अशेष शक्तिधृक् ।\nन इच्छत् प्रणेतुं वपुः अत्र शेषितम्\n       मर्त्येन किं स्वस्थगतिं प्रदर्शयन् ॥ १३॥"
  },
  {
    "text": "यः एतां प्रातः उत्थाय कृष्णस्य पदवीं पराम् ।\nप्रयतः कीर्तयेत् भक्त्या ताम् एव आप्नोति अनुत्तमाम् ॥ १४॥"
  },
  {
    "text": "दारुकः द्वारकाम् एत्य वसुदेव उग्रसेनयोः ।\nपतित्वा चरणावस्रैः न्यषिञ्चत् कृष्णविच्युतः ॥ १५॥"
  },
  {
    "text": "कथयामास निधनं वृष्णीनां कृत्स्नशः नृप ।\nतत् श्रुत्वा उद्विग्न हृदयाः जनाः शोक विमूर्च्छिताः ॥ १६॥"
  },
  {
    "text": "तत्र स्म त्वरिता जग्मुः कृष्ण विश्लेष विह्वलाः ।\nव्यसवाः शेरते यत्र ज्ञातयः घ्नन्तः आननम् ॥ १७॥"
  },
  {
    "text": "देवकी रोहिणी च एव वसुदेवः तथा सुतौ ।\nकृष्ण राम अवपश्यन्तः शोक आर्ताः विजहुः स्मृतिम् ॥ १८॥"
  },
  {
    "text": "प्राणान् च विजहुः तत्र भगवत् विरह आतुराः ।\nउपगुह्य पतीन् तात चिताम् आरुरुहुः स्त्रियः ॥ १९॥"
  },
  {
    "text": "रामपत्न्यः च तत् देहम् उपगुह्य अग्निम् आविशन् ।\nवसुदेवपत्न्यः तत् गात्रं प्रद्युम्न आदीन् हरेः स्नुषाः ।\nकृष्णपत्न्यः आविशन् अग्निं रुक्मिणि आद्याः तदात्मिकाः ॥ २०॥"
  },
  {
    "text": "अर्जुनः प्रेयसः सख्युः कृष्णस्य विरह आतुरः ।\nआत्मानं सान्त्वयामास कृष्णगीतैः सदुक्तिभिः ॥ २१॥"
  },
  {
    "text": "बन्धूनां नष्टगोत्राणाम् अर्जुनः साम्परायिकम् ।\nहतानां कारयामास यथावत् अनुपूर्वशः ॥ २२॥"
  },
  {
    "text": "द्वारकां हरिणा त्यक्ता समुद्रः अप्लावयत् क्षणात् ।\nवर्जयित्वा महाराज श्रीमत् भगवत् आलयम् ॥ २३॥"
  },
  {
    "text": "नित्यं संनिहितः तत्र भगवान् मधुसूदनः ।\nस्मृत्या अशेषा अशुभहरं सर्व मङ्गलम् अमङ्गलम् ॥ २४॥"
  },
  {
    "text": "स्त्री बाल वृद्धान् आदाय हतशेषान् धनञ्जयः ।\nइन्द्रप्रस्थं समावेश्य वज्र तत्र अभ्यषेचयत् ॥ २५॥"
  },
  {
    "text": "श्रुत्वा सुहृत् वधं राजन् अर्जुनात् ते पितामहाः ।\nत्वां तु वंशधरं कृत्वा जग्मुः सर्वे महापथम् ॥ २६॥"
  },
  {
    "text": "यः एतत् देवदेवस्य विष्णोः कर्माणि जन्म च ।\nकीर्तयेत् श्रद्धया मर्त्यः सर्वपापैः प्रमुच्यते ॥ २७॥"
  },
  {
    "text": "इत्थं हरेः भगवतः रुचिर अवतार\n       वीर्याणि बालचरितानि च शन्तमानि ।\nअन्यत्र च इह च श्रुतानि गृणन् मनुष्यः\n       भक्तिं परां परमहंसगतौ लभेत ॥ २८॥"
  },
  {
    "text": "इति श्रीमद्भागवते महापुराणे पारमहंस्यां\nसंहितायामेकादशस्कन्धे मौसलोपाख्यानं नाम\nएकत्रिंशोऽध्यायः ॥ ३१॥"
  },
  {
    "text": "॥ इति उद्धवगीता नाम एकादशस्कन्धः समाप्तः ॥"
  }
]